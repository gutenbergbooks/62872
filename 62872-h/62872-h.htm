<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Ne bántsuk egymást by Frigyes
Karinthy</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3,h4 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

span.bordered {
 border: solid 2px;
 padding: 0.5em 5em 0.5em 5em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

table.border-bottom {
 border-bottom: solid 2px;
}

table.border-top {
 border-top: solid 2px;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figright {
 float: right;
 clear: right;
 margin: 0 0 0 4px;
 padding: 0;
 text-align: center;
}

.clearfix {
 overflow: auto;
}

.linenum {
 float: left;
 text-align: right;
 margin-left: -3.5em;
 min-width: 3em;
}

.poem {
 font-size: 0.9em;
 display: table;
 margin: auto;
 text-align: left;
}

.poem p {
 margin: 1em auto 1em auto;
}

.poem p.i7 {
 font-size: 0.9em;
 text-indent: 0em;
 text-align: right;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i8 {
 display: block;
 margin-left: 4em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_215">215</a>. oldalon
található.</p>
<p>Az eredeti képek elérhetők innen: <a href=
"https://hdl.handle.net/2027/hvd.hnq5wp">https://hdl.handle.net/2027/hvd.hnq5wp</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<p class="center"><span class="caption-150">KARINTHY
FRIGYES</span></p>
<h1>NE BÁNTSUK EGYMÁST</h1>
<p class="center"><span class="caption-large">(UJABB
TRÉFÁK)</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST, 1921<br />
PALLAS IRODALMI ÉS NYOMDAI R.-T. KIADÁSA.</span></p>
<p class="center"><span class="caption-small">Pallas
részvénytársaság nyomdája Budapesten.</span></p>
<hr class="chap" />
<div class="chapter"></div>
<p><span class="pagenum"><a name="Page_5" id=
"Page_5">-5-</a></span></p>
<h2>ELSŐ RÉSZ.<br />
KÉPES BESZÉD.</h2>
<p><span class="pagenum"><a name="Page_6" id=
"Page_6">-6-</a></span></p>
<p><span class="pagenum"><a name="Page_7" id="Page_7"><br />
-7-</a></span></p>
<h3>KÖNNYEK.</h3>
<p class="center">(Karácsonyi legenda.)</p>
<p>A költő kényelmesen leült a kávéház asztala mellé, maga elé
húzta a csészéjét, egy szem cukrot tett bele, aztán sírni kezdett.
Szépen, egyenletesen sírt, előbb a jobbszeméből, aztán a
balszeméből, a csészét ügyesen alátartotta. Mikor tele lett a
csésze, megtörülte szemeit a szalvétával, fölkavarta a csészét és
jóízűen szürcsölgetni kezdte.</p>
<p>A szomszéd asztalnál magas, hórihorgas úr ült és figyelmesen
nézte a költőt. Egyszerre fölállt és átlépett az asztalához.</p>
<p>– John Devil vagyok – mondta röviden.</p>
<p>– Az ördög? – kérdezte a költő kiváncsian.</p>
<p>– Családi viszonyaim talán nem tartoznak ide – jegyzete meg a
hórihorgas úr hidegen. – Egyébként üzletember vagyok és üzleti
ügyekben járok Budapesten. Mit csinál ön itt?</p>
<p>– Láthatja. Uzsonnázok, sőt mondhatnám ebédelek.</p>
<p>– És ez mind eredeti?</p>
<p>A költő vállat vont. Mr. Devil fölemelte a csészét, <span class=
"pagenum"><a name="Page_8" id="Page_8">-8-</a></span> megszagolta,
bemártotta egyik ujját és megízlelte. Bólintott, aztán megnézte az
óráját.</p>
<p>– Félóra mulva utazom Manchesterbe. Nem szeretem a hosszú
tárgyalásokat, tehát egészen kurtán megteszem önnek ajánlatomat. Ön
szállít nekem ebből a folyadékból havonta két-három litert,
literenkint hatszáz dollárért. A pénzt manchesteri gyáram
bank-osztálya folyószámlára utalja ki önnek havonta, előre. Az első
részletet már e hó elején megkapja. Küldeményét legkésőbb jövő hó
tizenötödikére várom. Ajánlom magamat.</p>
<p>John Devil eltűnt és a költő megdörgölte szemeit.</p>
<p>– Butaság – mondta idegesen.</p>
<p>Elsején azonban pontosan megkapta a jelzett összeget. Első
elragadtatásában odáig volt az örömtől: kabátot vett és fehérneműt,
kibérelt egy puha kis fészket magának, szenet vásárolt és élni
kezdett.</p>
<p>Egy hét mulva lelkiismeretfurdalás fogta el. Itt az ideje, hogy
szállítson valamit a kitünő John Devilnek, a terminus
közeledik.</p>
<p>Este tehát korábban ment haza a klubból, ahová beiratkozott, jól
befűttetett a kályhába, megvacsorázott és fölvette pyjamáját. Aztán
az iróasztal elé ült, odahúzott egy finom mokka-csészét, tett bele
egy kockacukrot, fölnézett a plafonra, hogy most dolgozni fog.</p>
<p>Várta a könnyeket, de hogy öt percig semmi se jött, nyugtalanul
nyomkodta meg a szemeit.</p>
<p>– Na, mi ez? – mondta zavartan.</p>
<p>De még mindíg nem jött semmi.</p>
<p>– Gyerünk csak, – mondta a költő idegesen és sértődötten – hát
mi lesz? <span class="pagenum"><a name="Page_9" id=
"Page_9">-9-</a></span></p>
<p>Legörbítette a száját és hangosan sopánkodni kezdett.</p>
<p>– Oh, én szegény, szerencsétlen, apátlan, anyátlan, elhagyott,
boldogtalan, nyomorult féreg, – mondta a költő egyre hangosabban –
oh, én szegény koldus…</p>
<p>Hiába, semmi se jött. A költőt rémület foga el. Hiszen így nem
tud szállítani semmit John Devilnek, a jó életnek lőttek. Vadul és
kétségbeesetten nyomkodni és masszírozni kezdte a szemeit, fölülről
lefelé és lihegett hozzá.</p>
<p>– Ez így nem megy, – mondta végre – nem lehet becsapni az
öreget, látja, hogy nem vagyok koldus. Másra kell gondolni.</p>
<p>Percnyi szünet után újra kezdte.</p>
<p>– Oh szegény, boldogtalan emberiség, óh mennyit szenvedsz el, ha
meggondolom… Szegény, szegény embertársaim…</p>
<p>Figyelmesen várt, de egyre fokozódó rémülettel vette észre, hogy
a szeme egyre szárazabb lesz, a szája pedig máris kezd visszafelé
görbülni, sőt fölfelé, akárhogy nyomogatja vissza. A szíve
összeszorult az ijedségtől, mert érezte hogy a gyomra gyanusan
hullámzani kezd.</p>
<p>– Szegény… szegény embertársaim…</p>
<p>A hideg veríték lepte el homlokát, érezvén, hogy a szája egyre
szélesebbre húzódik és mindjárt a füléig ér és ha ez még egy percig
tart, akkorát röhög azonnal, hogy megpukkad.</p>
<p>Elsápadt. De hiszen így vége mindennek! Most mondjon le a jó
életről, mikor már belekóstolt?</p>
<p>Pillanatig habozott, aztán dacosan fölvillant a szeme. Fölállt,
odament a vizeskancsóhoz, öntött belőle egy keveset a teaforralóba,
gyengén megmelegítette <span class="pagenum"><a name="Page_10" id=
"Page_10">-10-</a></span> és beleöntötte a csészébe. Kis sót kevert
hozzá és néhány gramm hamut. Jól fölkeverte, palackba dugaszolta,
lezárta és pecsétet tett rá.</p>
<p>A palackot aztán föladta a manchesteri gyár címére és
szívdobogva várta a választ. Elsejéig pontosan leszállította a
három litert.</p>
<p>Elsején a pénz, minden különösebb megjegyzés nélkül
megérkezett.</p>
<p>A költő fellélegzett. Azonnal titkárt fogadott, laboratóriumot
rendezett be és munkához látott. Két hónap mulva, arra való
hivakozással, hogy a nyersanyagok nagyon megdrágultak,
fizetésemelést kért. Új szerződést csináltak és a költő kibővítette
az üzemet.</p>
<p>Később megvette John Deviltől a manchesteri gyárat és ő maga
szállította nagyban, politikusok és fejedelmek számára az emberiség
békés fejlődéséről és boldogulásáról szóló nyilatkozatokhoz való
anyagot. <span class="pagenum"><a name="Page_11" id=
"Page_11">-11-</a></span></p>
<h3>FÜRDŐ-MONOLOGOK.</h3>
<h4>I.<br />
<i>Meleg fürdő.</i></h4>
<p>A víz gyönyörű dolog, ha az ember megfigyeli, igazán: a legszebb
dolog. Milyen finom hajlásai vannak, milyen kecses mozdulatai,
milyen szép erezetek – és milyen különös viszonyban van a víz a
szilárd tárgyakkal. Hogy simul mindenhez, lágyan, diszkrét
érintéssel – felveszi mindennek a formáját, ami beléje kerül, – az
ember azt hinné…</p>
<p>Tudja isten, mit hinne az ember… Az embernek, olyan szép, lágy,
határozatlan érzései vannak sokszor, de nem veszi észre… úgy
látszik, ezek az érzések lappanganak bennünk, amikor valami
szebbet, jobbat szeretnénk az életünknél… Mert nem vagyunk
boldogak, pedig lehetnénk… csak a belülről zengő, halk, finom
csengetyükre kellene hallgatnunk, amik homályos időkbe, elmult
emlékekbe hívnak vissza bennünket…</p>
<p>Zengő csengetyűk… milyen szépen hangzik ez… milyen lágyan,
milyen álmosító búgással… És ez nekem jutott eszembe… Persze,
hiszen én <span class="pagenum"><a name="Page_12" id=
"Page_12">-12-</a></span> diákkoromban verseket írtam és nem is
voltak csunya versek. De aztán abbahagytam…</p>
<p>Az ember mindent, ami szép, boldog, harmónikus, mindent
abbahagy, hogy kemény, rideg, ostoba dolgok után fusson, amikről
azt hiszi, hogy fontosak… Ostobaság, hiuság! Mintha egy tiszta,
langyos őszi este, suttogó platánok alatt… egy ködszerűen szép női
kézzel a kezünkben… mintha ez nem érne fel mindennel, ami után
törekszünk… Mikor az est mesélni kezd… milyen gyönyörű ez, csak
most veszem észre… Igen, az est mesélni kezd… és lágy szökőkút
csobog a parkban és madarak muzsikálnak.</p>
<p>Ó, Margit! Milyen gonosz, milyen rossz voltam én hozzád, mikor
úgy rámnéztél, a mult héten, ott a sétatéren… Hát nem éreztem, mit
jelent egy ilyen női tekintet? Hogy többet ért sok hiú, nagyravágyó
erőlködésünknél – többet ér magánál az életnél! Elfulni egy
fullasztó csókban – igen, megfeledkezni világról, emberekről,
kicsinyes terveinkről… a langyos, drága semmibe elmerűlni… és
körülöttünk a szomorú fűz lombjai susognak… Emlék… emlék…</p>
<p>Igen… most értem magamat… most megismertem az én igazi lelkemet,
a szelid, nemes gyöngéd lelket… egy költő lelkét… egy gyermek
lelkét… Hogy tudtam elfelejteni! Holnap… nem, még ma… felkeresem
Margitot… ó, hogy fog örülni, hogy meg fog érteni… Margitkám,
mondom majd egyszerűen és mélyen a szemébe nézek… Margitkám… volna
kedved velem elutazni… délre, délre igen… talán Afrikába… ott olyan
jó meleg van… de hogy lehetne? Megvan! Az a háromezer korona…
megvan! Lehetne jobban felhasználni? <span class="pagenum"><a name=
"Page_13" id="Page_13">-13-</a></span> Soha! Végre egy igazi,
boldogító gondolat!</p>
<p>Megyek! Még ma elmegyek Margithoz! Együtt beszéljük meg az
utitervet!</p>
<p>Hol a törülköző?</p>
<p>Hű, de hideg van ideki!</p>
<h4>II.<br />
<i>Hideg fürdő.</i></h4>
<p>Hű, a teremtésit neki. Kicsit kemény, de egészséges. Az a fő.
Fura egy dolog egy ilyen darab víz, a kádba az ember ki se nézné
belőle. Foga van neki. Harap. Hű.</p>
<p>Ezek a ledörzsölések azt hiszem, nagyon jól hatnak. Mindjárt
máskép érzi magát az ember, ha a vérkeringés egy kicsit megindul.
Szamárság, hogy eddig is nem csináltam. Ezentúl mindennap egyszer,
gyorsan ledörzsölöm magam, kicsit kellemetlen, de az embernek nem
szabad kényelmeskedni, ha azt akarja, hogy friss legyen.</p>
<p>Nem is értem, eddig miért nem folytattam ezt a dolgot
rendszeresen. Persze, az ember mindenféle szamársággal foglalkozik,
ahelyett, hogy az egészségével törődne, pedig csak egészséggel
lehet valamire vinni.</p>
<p>Már tegnap este akartam kezdeni, de aztán lefeküdtem, amiatt a
hülye regény miatt, hogy inkább azt olvasom az ágyba. Igazán, ha
meggondolom, nem volt érdemes. De micsoda egy émelygős dolog – még
versek is vannak benne! Hogy mi mindenre ráérnek a népek, ha
okosabb dolguk nincs. Nem is értem, hogy tudtam végigolvasni! És
vajjon mennyit <span class="pagenum"><a name="Page_14" id=
"Page_14">-14-</a></span> kapott az író ezért a regényért? Na, én
ha kiadó volnék, egy vasat se fizetnék ilyesmiért! Csupa émelygős
leírás, úgy-úgy, locsogás-fecsegés. Csak butítják a népeket.
Egészen meghülyültem, míg a végére értem. De persze, valamire
emlékeztetett, amit gyerekkoromban olvastam. Micsoda haszontalan
időfecsérlés könyveket olvasni. Ki is iratkozom a
kölcsönkönyvtárból – okosabban fogom felhasználni az időmet.
Beiratkozom a sportegyletbe. Ott mindjárt jó összeköttetésekhez is
jut az ember a pénzéért.</p>
<p>A Szalkaival nem is volna rossz megismerkedni, az nagyon hasznos
lehet a végén.</p>
<p>Még ma elmegyek. Azaz, hogy… hová is igérkeztem délutánra… Hm,
persze. A Margit… Ejnye, ejnye. Na, annyi baj legyen. Legfeljebb
nem megyek el. Ha megharagszik, legfeljebb megharagszik. Ugyis… nem
is jönne rosszul, ha megharagudnék… Unom már ezt a dolgot. Az ember
elhanyagolja a dolgait. Pedig az az első. Kezdett ez a dolog
elsavanyodni, ezzel a Margittal.</p>
<p>Ugy van, egy friss, egészséges, ruganyos szakítás. Az a
legegészségesebb. Csak frissen, in medias res, fejest a dologba.
Azonnal megírom neki a levelet. Nagyon sajnálom. Nekem más dolgaim
vannak. Felkeresem ezt a Szalkait. Ez ért a bőrügyekhez. Hm… mi
volna… nem is volna rossz… azért a háromezer koronáért… ő el tudná
helyezni. Nagyszerű üzlet. Pláne, ha még emelkednek az árak. Már
miért ne emelkednének? Csak frissen, energikusan nyélbe kell ütni!
Nagyszerű! Egész más ember leszek, ha ez beüt! Gyerünk!</p>
<p>Hol a törülköző?</p>
<p>Hű, de jó meleg van ideki! <span class="pagenum"><a name=
"Page_15" id="Page_15">-15-</a></span></p>
<h3>ULTIMA RÁCIÓ.</h3>
<p class="center"><i>vagy az ököljog fejlődése a középkor óta. Elvi
tanulmány két felvonásban és négy képben.</i></p>
<h4><i>Első felvonás.</i></h4>
<p class="center"><i>Első kép.</i></p>
<p class="center"><i>1480.</i></p>
<p><i>Bence lovag</i> (sétálgat a bástya alján. Magában): Hűvösre
jár az üdő. Ágyasházamba térek immár, hogy a kora pirkadattal
nyeregbe pattanva, az országútra térhessek. A gazdag izmaelita már
nyolc felé arra jár.</p>
<p><i>Balambér lovag</i> (szembejön): Köszöntlek lovag, a szent
kereszt nevében!</p>
<p><i>Bence lovag:</i> Vajha Szűz Mária, kinek lobogóját
védelmezed, imádkozna éretted, lovag! Kinek arculatja ragyog
előttem, mint a felkelő nap?</p>
<p><i>Balambér lovag:</i> Balambér vagyok, lovag!</p>
<p><i>Bence lovag:</i> Én meg Bence, lovag!</p>
<p><i>Balambér lovag:</i> Engedd meg, lovag, hogy sisakom rostélyát
levehessem előtted. (Letolja a <span class="pagenum"><a name=
"Page_16" id="Page_16">-16-</a></span> rostélyt, de e mozdulatnál a
sisak forgója előrelendül és véletlenül megkarcolja Bence lovag
homlokát.)</p>
<p><i>Bence lovag:</i> Lovag, megkarcoltál.</p>
<p><i>Balambér lovag:</i> Sajnálom, lovag, nem akartam.</p>
<p><i>Bence lovag:</i> Tudom, lovag, hogy nem akartad. De Bence
lovagot nem illetheti karcolással senki büntetlenül. Sajnállak,
lovag, de e sértésért a sorsnak kell dönteni köztünk. Azonnal
megyek a rendfőnökhöz, hogy rendelje el az istenitéletet.</p>
<p><i>Balambér lovag:</i> Köszönöm, lovag! Ott leszek!
Viszontlátásra, nemes lovag!</p>
<p><i>Bence lovag:</i> Isten veled, nemes lovag!</p>
<p class="center"><i>Második kép.</i></p>
<p class="center"><i>Másnap.</i></p>
<p class="center"><i>Az istenitelet.</i> A rendőrfőnök jelenlétében
Balambér lovag és Bence lovag egy szál karddal kezükben állanak
szemben egymással. Balambér lovag, mint sértő fél, páncél nélkül,
Bence lovag páncélban.</p>
<p><i>Bence lovag:</i> Kezdhetjük! Most véged, te korcs!</p>
<p><i>Balambér lovag:</i> Vagy neked, te nyápic cenk! Nesze!
(Odavág, kupán találja Bencét.)</p>
<p><i>Bence:</i> Tyű, a tagadóját, hitvány kurafi! Nesze, rongyos!
(Mellbevágja.)</p>
<p><i>Balambér:</i> Hu, a mindenségit! Nesze! (Pofonvágja a
karddal.)</p>
<p><i>Bence:</i> Úgy? Akkor hát, itt van! (Nyakonlegyinti a
karddal.) <span class="pagenum"><a name="Page_17" id=
"Page_17">-17-</a></span></p>
<p>(Mindketten véresen esnek össze. Lepedőben szállítják el őket,
három hónapot feküsznek az irgalmas rend kolostorában.)</p>
<h4><i>Második felvonás.</i></h4>
<p class="center"><i>Első kép.</i></p>
<p class="center"><i>1914.</i></p>
<p><i>Doktor Bence</i> (sétálgat a Bástya-kávéház mellett.
Magában.): Jó lesz már hazamenni, holnap fel kell menni korán
Polacsekhez, a váltó-ügyben. Más ügyvéd csípi el az orrom
előtt.</p>
<p><i>N. Balambér</i> (jön szembe): Kérek egy kis tüzet!</p>
<p><i>Bence:</i> Nem látja, hogy most dobtam el a cigarettám?</p>
<p><i>Balambér:</i> Jó, jó, azért ne legyen olyan szigorú,
papa.</p>
<p><i>Bence:</i> Papa? Talán nem szemtelenkedne az úr! Micsoda
piszok kraki-tempó ez! Belém akar kötni?</p>
<p><i>Balambér:</i> Talán maga belém, marha!</p>
<p><i>Bence:</i> Te piszok! (Pofonvágja.)</p>
<p><i>Balambér:</i> Strici! (Orrbavágja.)</p>
<p><i>Bence:</i> He!… (Hasbarúgja.)</p>
<p><i>Balambér:</i> Ö… (Torkonragadja.)</p>
<p>(Mire a lézengők összeszaladnak, már nincs szükség
szétválasztani őket. Mentőkért telefonálnak: a mentőorvos
koponyacsont- és orrfal-repedést konstatál egyik részről, másik
részről alsó csigolya- és medencecsont-törést. Beviszik őket a
Rókusba, egyenkint három hónapot feküsznek.) <span class=
"pagenum"><a name="Page_18" id="Page_18">-18-</a></span></p>
<p class="center"><i>Második kép.</i></p>
<p class="center"><i>Három hónap mulva.</i></p>
<p class="center">(A Lovass-féle vivóteremben. A felek megérkeznek,
főbólintással üdvözlik a segédeket és egymást. Azután bekötözik
őket bandázzsal, kimérik a lépéseket, a felek felállanak. Egyik
segéd hozza a kardokat.)</p>
<p><i>Vezető segéd:</i> Mielőtt N. Balambér és Doktor Bence Szilárd
között felmerült sajnálatos affér lovagias úton való elintézésére
rátérnénk, kötelességemnek tartom, hogy a felek lelkiismeretére és
mindkét fél úri és kipróbált modern gondolkodásmódjára utalva,
komolyan felszólítsam a feleket, hogy álljanak el a fegyveres
elintézéstől és kölcsönös kimagyarázkodás után béküljenek ki.
Európai műveltségű és gondolkodású úriemberekről lévén szó,
fölösleges figyelmeztetnem önöket, hogy a párbaj egy a sötét
középkorból fentmaradt barbár intézmény, mely a huszadik század
szellemi életet élő intellektueljeihez méltatlan, durva és barbár
elintézése a másképen is megoldható konfliktusnak. Gondolják
meg.</p>
<p><i>Bence:</i> Tisztelettel ragaszkodom a fegyveres formához.</p>
<p><i>Balambér:</i> Segédeim és ellenfelem álláspontját különben
tiszteletben tartva, a lovagias elintézést óhajtanám.</p>
<p><i>Vezető segéd:</i> Akkor hát méltóztassanak: rajta!</p>
<p>(Összecsapnak. Balambér az első összecsapásnál három
centiméteres karcolást ejt doktor Bence homlokán. A segédek
közbevágnak, a párbajt befejezettnek jelentik ki. Bence homlokát
betapasztják és hazamennek.) <span class="pagenum"><a name=
"Page_19" id="Page_19">-19-</a></span></p>
<h3>IRIGYSÉG.</h3>
<p>– Az irigység az oka mindennek, – magyarázta felhevülve Gézának
egyetlen jó barátja, Dezső – az emberek gonosz és kegyetlen
irigysége mindenki ellen, aki él. Nem az a baj, hogy önzőek vagyunk
s az élet minden javát és örömét magunkénak akarjuk, még akkor is,
ha más rovására szerezzük meg: – hanem az, hogy a más vagyonát és
javát irigyeljük, azt szeretnénk elrabolni még akkor is, ha mi már
nem használhatjuk semmire. A tigris lakik bennünk, amelyik
legyilkol egy egész csordát, mikor egyetlen üszőt akar csak, tud
csak elfogyasztani: egy életet tudunk csak leélni, de ezret és
milliót szeretnénk elpusztítani. Nem az önzés, az irigység teszi
pokollá a világot, – a szemünk ezerszer akkora, mint a gyomrunk.
Oroszországot nem az hajtotta a háborúba, hogy óriási testének
valamelyik része veszélyben forgott, hanem az elviselhetetlen kín,
hogy más is él, szerényen és kicsin, de él. A nagy tömegek vonzzák
a kicsit, ezer meg ezer koldus hal meg éhen, hogy a milliárdos
vagyona még öt millióval több legyen. „Elveszem a koldus egy
dénárját, és akinek ezer <span class="pagenum"><a name="Page_20"
id="Page_20">-20-</a></span> van, annak adom“ mondja a kegyetlen
isten is. A világ felfalja önmagát, és elpusztul.</p>
<p>– Az a pesszimizmus beszél így, – mondta szeliden Géza – amelyik
elfelejti megnézni az érem másik oldalát. De a fizikus tudja, hogy
ahol taszítás van, vonzásnak is kell ott lenni. Nemcsak gyülölet
van, a másik oldalon ott fényesedik a meleg rokonszenv, a könyes
meghatódás, mely a magáét is odaadja a másiknak, nemhogy azét
kivánná, – odaadná az életét is. Míg így beszéltél, nem jutott
eszedbe a mi barátságunk? Mind a ketten szegény nincstelen emberek
vagyunk, kávéházi filozófusok, de mondd, ha valamelyikünk hirtelen
nagy pénzhez jutna, nem első gondolata volna a másik… és az öröm,
hogy most örömöt okozhat neki?</p>
<p>Dezső nem felelt, hallgatagon váltak el egymástól.</p>
<p>Géza este kilencig ott ült a kávéházban és hideg
hónaposszobájára gondolt, amit még nem fizetett ki ebben a
hónapban.</p>
<p>Kilenckor felállt, sóhajtott, el akart menni. Ekkor berohant
Dezső a kávéházba, halvány volt, a haja kúszált, reszkető szája
alig tudott kidadogni néhány szót.</p>
<p>– Géza… gyere… bor…zasztó dolog…</p>
<p>Lefutottak az utcára. Dezső még mindig reszketett.</p>
<p>– A klubból jövök… borzasztó… játszottunk és… és… harminc… vagy
negyven… ezer koronát nyertem… nem tudom biztosan.</p>
<p>Kabátzsebébe nyúlt, egy vastag csomó összegyűrt ezrest rántott
elő, megint visszagyűrte.</p>
<p>Halványan, egyetlen szót nem ejtve, siettek egymás mellett.
Dezső szólalt meg először. <span class="pagenum"><a name="Page_21"
id="Page_21">-21-</a></span></p>
<p>– Mindjárt… hozzád siettem… felmegyünk hozzám… nem akarom, hogy
lássák… kétezer koronát akarok adni neked…</p>
<p>Géza nem tudott felelni, – az egész József-köruton végig egy
szót se váltottak.</p>
<p>A kapuban megállott Dezső, ránézett barátjára és hangosan
elnevette magát.</p>
<p>– Mi az? – mondta Géza riadtan.</p>
<p>Dezső belenyúlt a zsebébe és újból kivette az ezres-csomót.</p>
<p>– Idenézz! – mondta.</p>
<p>Géza jobban megnézte a pénzt. Rámeredt barátjára és hangos,
boldog nevetés tört ki belőle is. Kipirult, a vonásai megenyhültek,
szeme visszanyerte nyugodt, derüs kifejezését.</p>
<p>– Hát igen, – mondta Dezső – viccet akartam csinálni. Szinpadi
pénz, egy szinész kölcsönözte holnapig.</p>
<p>Géza még mindig nevetett, boldogan, felszabadulva. De mikor
Dezső hirtelen elkomolyodott, ő is csodálkozva és zavartan nézett
rá.</p>
<p>– Mi az? – kérdezte.</p>
<p>– Semmi, – mondta Dezső hanyagul – csak arra akarlak
figyelmeztetni, hogy az a tudat, hogy nyomorodban váratlanul
kétezer koronát kapsz, úgy veszem észre, távolról sem okozott neked
akkora örömet, mint ez most, hogy te ugyan nem jutottál hozzá
kétezerhez, de nekem sincs harmincnyolcezer. <span class=
"pagenum"><a name="Page_22" id="Page_22">-22-</a></span></p>
<h3>PÉLDÁZAT</h3>
<p class="center"><i>az Gyógyító Miskulánciáról, azaz
Medikámentomról s az irástudó Doktorokról</i>.</p>
<p>1. Vala <i>pedig</i> azon időben igen nagy Veszedelem, mind az
egész országban, kit is neveznek <i>bélpoklosságnak</i>.</p>
<p>2. Kiben sokan gyötrődnek volna, gazdag és szegény egyaránt:
mert <i>nem tudják</i> vala annak gyógyító írját.</p>
<p>3. Azért valának némelyek, kiknek az ő szemek megvakulna – és
valának, kiknek az ő fülek megsiketülne – és valának, kik nem
szólhatnak vala, mivel az ő nyelvök <i>megsebesedék</i>.</p>
<p>4. És az ő testök lett volna nyilt sebekkel <i>megkeményedve</i>
és az ő arcuk, mint a szikkadt föld nyáridőn és az ő szemök
<i>elfolyna</i>, mint a <i>folyó</i> vizek.</p>
<p>5. Továbbá az ő jajgatásuk elvegyül <i>vala</i> a jajgatók
panaszával és elpusztulnak vala, mivel senki nem segítene
rajtok.</p>
<p>6. Annak okáért az ország népe a bélpoklosságtól
<i>megtizedelteték</i> s a bélpoklosok beteg gyermeket nemzenek
vala, melyek bélpoklosságban találtatnak vala.</p>
<p>7. Vala pedig akkor sok írástudó Doktor, azaz <span class=
"pagenum"><a name="Page_23" id="Page_23">-23-</a></span> Gyógyító,
kik is Medikámentomokon <i>eszmélkednek</i> vala s egyben
kotyvasztának sokféle Miskulánciát, hogy azzal gyógyítanák a
bélpoklosokat.</p>
<p>8. Melyek közzől vala olyik, hogy enyhülést szerezne egy napra,
és vala olyik, hogy enyhülést szerezne két napra, és vala olyik,
hogy enyhülést szerezne három napra; – de <i>nem volna</i> olyan,
mely a bélpoklost meggyógyítaná.</p>
<p>9. S ekkor az Izráel nemzetségéből egy, ki is nevezé magát
Becsületesnek, másszóval <i>Ehrlich</i>-nek: ki is kotyvaszta
Miskulánciát, hogy azt a bélpoklosok bévennék.</p>
<p>10. S látván látának akkor csudát: mert <i>bizony</i> ki is azt
bévette volna, felkel és jára és az ő sebei <i>elolvadnak</i> vala,
mint a tavaszi hó.</p>
<p>11. S enyhülést szerez vala nem egy napra, nem két napra és nem
három napra, hanem az <i>egész</i> életre.</p>
<p>12. S örvendezének a bélpoklosok, mivelhogy az ő panaszok
<i>meghallgattatik</i> vala.</p>
<p>13. S meggyógyulának azok, s nem volna többé szükség Irástudó
Doktorra, mivelhogy <i>megvolna</i> a Gyógyító Medikámentom.</p>
<p>14. És ekkor az Irástudó Doktorok bevádolák <i>azt, ki ezt
tevé</i>: elmentek a bírákhoz s mondák: E’ káromlást mivel.</p>
<p>15. És bizony gonosz dolgot mivel, mert méreggel <i>éteti</i> a
bélpoklosokat.</p>
<p>16. S jövének <i>kétezer</i> Irástudók s fennhangon kiáltozának,
mondván: E’ káromlást mivel.</p>
<p>17. Azért idézé vala ama Becsületeset bírói széke elé Galeotto,
a pontifex, s mondá neki: Ezek megbotránkoztak rajtad és a te
<i>cselekvéseden</i>.</p>
<p>18. Mert micsodás Medikámentomot <i>adtál</i> a bélpoklosoknak,
<span class="pagenum"><a name="Page_24" id=
"Page_24">-24-</a></span> hogy azok felkelnek és járnak. Bizony,
nagy dolog ez.</p>
<p>19. S felelé az: Te mondád.</p>
<p>20. Mert imé, az én Medikámentomom meggyógyít vala
<i>kétezer</i> bélpoklost, kik is meggyógyúlván, gyermeket nemzenek
vala, az ország dicsőségére és becsületére. Ám te lásd, kié az
igazság.</p>
<p>21. A bíró pedig hordozá vala e <i>szókat</i> az ő elméjében s
nagysokára felemelvén szavát, így szól vala fennhangon,
mondván:</p>
<p>22. Nincs igazad, ó Becsületes Irástudó, mivel a te gondolatod
<i>végig</i> nem gondoltad vala.</p>
<p>23. Mert nézz körül: ime, itt áll <i>kétezer</i> Irástudó, a kik
nem tudnak egyebet, mint bélpoklosokat gyógyítani, az ő
<i>módjuk</i> szerint, s ha nem lesznek bélpoklosok, mivelhogy te
meggyógyítod azokat a te módod szerint, ezek itt elpusztulnak s az
ő magjok kihal.</p>
<p>24. Mivelhogy nem adhatnak kenyeret az ő asszonyuknak és az ő
gyermekök meg sem születhetik.</p>
<p>25. Mert bizony, kigyógyítottál kétezer bélpoklost és született
kétezer egészséges gyermek, de elvetted kétezer egészséges ember
kenyerét és nem születhetik meg kétezer egészséges gyermek.</p>
<p>26. Mivelhogy sokan vagynak a bélpoklosok, de ugyanannyian
vagynak az Irástudók, a kik abbul élnek, hogy őket gyógyítják.</p>
<p>27. S ha meggyógyulnak a bélpoklosok, meghalnak az
Irástudók.</p>
<p>28. Mert a mérleg <i>nyelve</i> mindenkor egyenesen áll, ha
<i>fel nem fordul</i> a mérleg.</p>
<p>29. A kiknek szemeik vagynak, lássák, s a kiknek füleik vagynak,
hallják. <span class="pagenum"><a name="Page_25" id=
"Page_25">-25-</a></span></p>
<h3>A MAJOM ÉS A HANGYA.</h3>
<p class="center">(Aesopusi jelenet.)</p>
<p><i>Hangya:</i> Egy teljes napon át figyeltelek, tisztelt
barátom, mint a Munkaellenőrző Minisztérium kiküldöttje, mely azzal
bizott meg, hogy tegyek rólad jelentést. Mondhatom, nagyon
csodálkozom azon, amit megfigyeltem. Őrületes mozgékonyságod és
élénkséged első percben azt a benyomást keltette bennem, hogy
hallatlan elfoglalt és tevékeny életet élsz, rengeteg dolgod és
elintéznivalód van, azt se tudod, hol áll a fejed, nem érsz rá
pihenni. Csak most este jöttem rá, hogy tulajdonképen egész nap nem
csináltál semmit, nem végeztél semmit, ugráltál egyik ágról a
másikra, lóbáltad magad, vakaróztál és fintorgattad a képedet.
Annál csodálatosabb ez, mert az ügyességed meglepő, kezeid
végtelenül érzékenyek és alkalmasak a legprecizebb feladatok
elvégzésére. Ha nekem ilyen kezeim volnának, egész nap hordanám a
bolyba az építőanyagot és tízszer annyit végeznék, mint amennyit
így tudok, tökéletlen testrészeimmel.</p>
<p><i>Majom</i> (gúnyosan): Nagyon el lehetsz foglalva, ha ráértél
egész nap engem tanulmányozni. <span class="pagenum"><a name=
"Page_26" id="Page_26">-26-</a></span> De ha már megtiszteltél
ezzel, legalább figyeltél volna jobban. Nem igaz, hogy egész nap
csak ugráltam és játszottam. Hát ezt a nyolcvan darab mogyorót ki
szaggatta izekre, ki szedte szét darabokra, ki bontotta fel a
kókuszdiót, a fűszálat ki hasította fel, hogy megnézze, mi van
benne?</p>
<p><i>Hangya:</i> Igaz, egy csomó tárgyat kaptál fel hirtelen a
földről és hihetetlen gyorsasággal és ügyességgel darabokra tépted,
foszlányokra bontottad, közel tartva szemeidhez, mohó figyelemmel,
mintha valamit keresnél.</p>
<p><i>Majom</i> (gőgösen): A lényeget keresem. A dolgok belső
összetételét. A megismerés nemes szomjúsága lángol bennem. Amihez
nyúlok, feltárul előttem.</p>
<p><i>Hangya:</i> Megfigyeltem, hogy rögtön eldobod, amit így
összeszedtél és elrontottál és egyéb után kapsz. Mi az anyagokat
keserves fáradtsággal összehordjuk, fúrunk és faragunk, utcát és
házat és odút, országutat és várost építünk belőle, rendszeresen
egyesített erővel, mely összetartja társadalmunkat és biztosítja
fajtánk életét. Minálunk a mi bolyunkba nem találsz dologtalan
hangyát, mert aki nem akar dolgozni a köz érdekében, azt
kipusztítjuk magunk közül. Mindenkinek megvan a maga feladata a
közös munkában – mi munkások vagyunk.</p>
<p><i>Majom</i> (legyint): Tudom, olvastam Marxot. Nem érdekel. Én
analizálok.</p>
<p><i>Hangya:</i> Én építek.</p>
<p><i>Majom:</i> Én játszom és ugrálok és kurjongatok, én igyekszem
boldog lenni, örülni az életnek, élvezni izmaim játékát, érezni,
hogy én én vagyok. Én művész vagyok, semmi közöm hozzátok. De
<span class="pagenum"><a name="Page_27" id=
"Page_27">-27-</a></span> amellett én tudós is vagyok. Az igazságot
keresem, a megismerést. A társadalom én értem van, én egyéniség
vagyok.</p>
<p><i>Hangya:</i> El fogsz hullani és tönkre fogsz menni. Mi jól
látjuk, hová vezet ez a mértéktelen individualizmus. Mi építünk és
készülünk és szervezkedünk és egy napon tunya és értéktelen,
pöffeszkedő tested megtámadjuk és ledöntjük a földre. Te ügyes vagy
és fürge, de mi rettenetesen sokan vagyunk, mert társadalmi
szervezetünk lehetővé tette, hogy szaporodjunk. Ki fogunk
pusztítani téged.</p>
<p><i>Majom:</i> A durva és ostoba tömeg mindig ellensége volt a
lángésznek. Tudom, hogy az életemre törtök, tudom, hogy nem jó
szemmel néztek, mert én tehetség vagyok.</p>
<p><i>Hangya:</i> Mi vagyunk az erkölcs.</p>
<p><i>Majom:</i> Tehetségtelenek vagytok, az az erkölcsötök.</p>
<p><i>Hangya:</i> Ami a tehetségedet illeti, csak annyit látok,
hogy jól tudod utánozni azt, amit mások kitaláltak. A tehetség
produktiv, barátom. Homályos származásod se enged mélyebb és
igazibb képességekre következtetni.</p>
<p><i>Majom</i> (gúnyosan): A származásom? Nagyon érdekes. Talán a
felekezeti viszonyaimmal nem vagy megelégedve? Hát te honnan
származol?</p>
<p><i>Hangya</i> (méltósággal): Az én családfám a nemes hüllőkön át
az ichtiosaurosig vezet vissza. Őseim óriások és sárkányok voltak,
repülő csodák, földöntuli lények.</p>
<p><i>Majom:</i> No lám – kiderül, hogy te vagy az arisztokrata és
én csak bitang jövevény. Származásoddal dicsekszel és
hagyományokkal – szeretem <span class="pagenum"><a name="Page_28"
id="Page_28">-28-</a></span> az ilyen forradalmárt. Csak a múltra
tudsz hivatkozni, mikor a jövőt hirdeted?</p>
<p><i>Hangya:</i> Enyém a jövő is.</p>
<p><i>Majom:</i> Majd kiderül. A te őseid szárnyas angyalok – nekem
nincsenek őseim, vagy nem tudok róluk, nem kérkedem velük. De van
egy unokám – nem hallottad hirét? <i>Embernek</i> hivják – fiatal
korában átment Európába és azóta – úgy hallom – nagyobb karriert
csinált, mint valamennyi ősöd.</p>
<p><i>Hangya</i> (ajkát biggyeszti): Hallottam hírét. Kalandor.
Nálunk járt egyszer. Szélhámos.</p>
<p><i>Majom:</i> Ó, te unalmas majom!</p>
<p><i>Hangya:</i> Te – te ember! <span class="pagenum"><a name=
"Page_29" id="Page_29">-29-</a></span></p>
<h3>TÖRTÉNELMI MATERIALIZMUS.</h3>
<div class="clearfix">
<div class="figright">
<div class="poem">
<div class="stanza"><span class="i0">„… a népek sorsát épp úgy
törvényszerü<br /></span> <span class="i0">szükségesség irányítja,
mint a<br /></span> <span class="i0">csillagok mozgását az
ürben…“<br /></span></div>
<div class="stanza">
<p class="i7"><i>Tolsztoj</i>.<br /></p>
</div>
<div class="stanza"><span class="i0">„… mi folytatjuk a háborút, ha
kell,<br /></span> <span class="i0">öt-tíz
évig…“<br /></span></div>
<div class="stanza">
<p class="i7"><i>Rodzianko</i>.<br /></p>
</div>
</div>
</div>
</div>
<p>Elő-India és Madagaszkár között, ahol most a tenger hullámzik,
sok ezer év előtt szárazföld terült el és ezen a földön egy nagy
nép lakott: a dravidák. Ezeknek fejedelme, Mikulás, igen jómódu és
boldog ember volt, mindig volt neki pénze, nem úgy, mint nekem. Ha
valami megtetszett neki a boltban, megvette, ha valami gusztusos
volt és étvágygerjesztő, megette. Mikor álmos volt, lefeküdt
aludni, mikor kialudta magát, felkelt.</p>
<p>Ilyen jól élt, de volt neki egy minisztere, Roczi Jankó, ez
mindig unszolta, hogy menjen vele sétálni az országban. És hogy
sétáltak, mutatott neki házakat, földeket, szép kerteket, ahol az
emberek laktak és azt mondta: <span class="pagenum"><a name=
"Page_30" id="Page_30">-30-</a></span></p>
<p>– Látod, ez is a tied lehet, ha akarod.</p>
<p>– De hiszen ez más embereké – mondta naivan Mikulás. – Először
is más embereké, nem az enyém, másodszor nekem nem is kell, mert
már van annyi, amiből jól élek.</p>
<p>– Naiv vagy, – mondta Roczi Jankó – az embernek mindent el kell
venni, amit lehet.</p>
<p>– De ugy se adják – mondta naivan Mikulás.</p>
<p>– El kell venni erővel.</p>
<p>– De ők többen vannak, tehát erősebbek.</p>
<p>– Az ám, – mondta Roczi Jankó – erősebbek, addig, amig
<i>tudják</i>, hogy azok. De mihelyt elhiteted velük, hogy van
valami, ami náluk erősebb, azt teheted velük, amit akarsz.</p>
<p>– És hogy hitessem el velük?</p>
<p>– Azt csak bízd rám, – mondta fölényesen Roczi Jankó – ahhoz
neked gyenge a fejed. Az étvágyad ellenben erős, ne fojtsd magadba,
te csak cselekedj, majd én megmagyarázom nekik, amit
cselekedtél.</p>
<p>A szomszédban legelészett egy jókedvű bika, meghallotta ezt a
beszédet és méregbe jött, hogy ilyen maszlagot be akarnak adni
valakinek. Leszegte a fejét és dühösen nekiment Mikulásnak, hogy
egy kicsit megöklözze, hogy vigyázzon magára.</p>
<p>Roczi Jankó erre felugrott egy tuskóra és elkezdett
szónokolni.</p>
<p>– Ó nép, – mondta – látod-e a Törvényt fejed fölött? Ime a fajok
öntudatlan feszülése, mely mint ahogy nagyon helyesen mondja
Tolsztoj, éppen olyan törvényszerüség s előre elvégzett sors, mint
a csillagok futása, vagy a fizika törvényei, ime szükségképpen
magával hozta, hogy a nagy <span class="pagenum"><a name="Page_31"
id="Page_31">-31-</a></span> Bika rád rohanjon s pán-bika
törekvéseivel megfojtsa a te nemzeti aspirációidat. Töltsed be te
is a törvényt, mely tudósaink számítása szerint <img src=
"images/01.png" alt="" />, abból áll, hogy visszatartsd azt az
izét, még ha belepusztulnál is.</p>
<p>A Nép, egy nagy szőke fiú, letette kezéből a kenyeret, amit
éppen majszolt és kék szemével ránézett Roczi Jankóra.</p>
<p>– Tényleg ez a törvény? – kérdezte.</p>
<p>– Igen, – mondta Roczi Jankó – te nem tűröd a pán-bika
terjeszkedést, inkább elpusztulsz.</p>
<p>– Tényleg nem türöm? – kérdezte szeliden a nép.</p>
<p>– Tényleg nem tűröd – mondta lelkesen Roczi Jankó.</p>
<p>A Nép, nagy szőke fiú, gondolkodott egy kicsit, aztán nekiment a
bikának. Szégyelte bevallani ugyanis, hogy nem érti azt a hosszú
számot.</p>
<p>– No most, gyorsan, – súgta Roczi Jankó Mikulásnak – szaladj be
a házába és edd meg, ami az asztalon maradt.</p>
<p>Mikulás éppen éhes volt, beszaladt és enni kezdett.</p>
<p>A Nép pedig verekedett a bikával, holott az erősebb volt és őt
nem is akarta bántani. Egy pillanatra elfáradt, akkor megtörölte a
homlokát és véletlenül hátranézett. Meglátta Mikulást az asztalnál,
amint az ő ebédjét eszi. Ezen nagyon elcsudálkozott és már-már
vissza akart fordulni.</p>
<p>– Gyorsan, gyorsan, – súgta Roczi Jankó – mert baj lesz. Vágj
hozzá egy darab követ.</p>
<p>Mikulás felkapott egy darab követ és a Néphez <span class=
"pagenum"><a name="Page_32" id="Page_32">-32-</a></span> vágta.
Éppen homlokon találta, a Nép elesett, a bika keresztülgázolt
rajta.</p>
<p>– Hát ez mi? – kérdezte csudálkozva a Nép.</p>
<p>– Na hallod, – magyarázta Roczi Jankó – hát ez a Természet
Törvénye.</p>
<p>– Hogy a követ a fejemhez vágják?</p>
<p>– Dehogy vágták a fejedhez, – mondta Roczi Jankó – csak
eleresztették. Hát nem ismered a fizika törvényeit? Hiszen már
Newton megállapította, hogy a szabadon eleresztett kő 9.80
gyorsulással, vizszintesen elkezd repülni. Sajnos, éppen ott álltál
és így kupán talált.</p>
<p>– Hja úgy, az más – mondta a Nép. – Ha a Természet Törvénye, az
más. Az ellen hiába okoskodnék, abba bele kell nyugodni. Az
más.</p>
<p>És nyugodtan meghalt, mert restelte bevallani, hogy mikor a
nehézkedési törvényt tanulták, akkor éppen nem készült és így nem
tudja biztosan, hogy az eleresztett kő függőlegesen esik-e, vagy
vizszintesen.</p>
<hr class="chap" />
<div class="chapter"></div>
<p><span class="pagenum"><a name="Page_33" id=
"Page_33">-33-</a></span></p>
<h2>MÁSODIK RÉSZ.<br />
BESZÉDES KÉP.</h2>
<p><span class="pagenum"><a name="Page_34" id=
"Page_34">-34-</a></span></p>
<p><span class="pagenum"><a name="Page_35" id="Page_35"><br />
-35-</a></span></p>
<h3>SZEMLÉLTETŐ STATISZTIKA.</h3>
<p>Azt a bizonyos amerikai lapot olvastam az ágyban, amelyben azok
a bizonyos ábrák vannak minden héten, például áll egy kis ember és
mellette áll egy óriási nagy tojás, tízszer akkora, mint az ember,
mire aztán az van aláírva: „how many of eggs does a man eat in his
life“ (mennyi tojást eszik az ember életében). Vagy egy nagy ökör
áll egy kis ember mellett, akkora, mint egy ház és a lap azt
állítja, hogy én azt az ökröt megettem. Vagy egy akkora köröm, mint
a Bazilika kapuja és az van róla, hogy az ember annyi körmöt vág le
életében az ujjairól.</p>
<p>Ezután nagyot ásítottam, magamra húztam a paplant, behunytam a
szemem, felébredtem, nagyot ásítottam, kimásztam az ágyból és
bementem a fürdőszobába mosakodni. Egy kicsit nehéz volt, mert a
szappantartóban egy akkora darab szappan feküdt, mint egy síremlék
– öt méter széles és nyolc méter vastag. Az a szappanmennyiség
volt, amit életemben elfogyasztottam. Egy balaton-nagyságú
mosdótálban vad vihar korbácsolta azt a vízmennyiséget, melyet
életemben már elhasználtam mosdásra. Oldalt, a mosdótál kies
partjain az életemben elfogyasztott <span class="pagenum"><a name=
"Page_36" id="Page_36">-36-</a></span> paszta- és krém-hegyek
meredeztek. Ideje lesz borotválkozni, dünnyögtem magamban, hat
méter hosszú szakálamat simogatva, – ennyi volt, amit eddig
leborotváltam magamról.</p>
<p>Borotválkozás után leültem dolgozni. Gondolkodva mártogattam
tollamat a tintatartóba – csak az volt kellemetlen, hogy minden
bemártáskor fel kellett másznom a tíz méter magas létrára, mely a
tintatartó szájához vezetett. Letéptem egy darabot a négy méter
széles papirtekercsből, mely az életemben általam teleírt
papirmennyiséget tartalmazta.</p>
<p>De nem lehetett dolgozni: rettenetes csöngetés rázta meg
előszobám ajtaját. Tizenkét méter hosszú számlát hozott egy komor
külsejű óriás: felszólított, hogy legyek szives és fizessem ki ezt
a csekélységet – az életem folyamán kifizetetlenül hagyott számlák
lisztája volt az.</p>
<p>Megigértem, hogy majd legközelebb, gyorsan fejemre tettem az
Erzsébet-tér nagyságú kalapot és lesiettem a
százmilliónégyszázezerhatszázhuszonkét lépcsőfokból álló lépcsőn, a
kávéházba reggelizni.</p>
<p>A kávéház előtt mintegy tízezer főből álló sokaság fogadott.
Különféle fiatalemberek voltak, abban a pillanatban, hogy odaértem,
egyszerre, mint valami jól betanított hadtest, felémfordították
arcukat és karban, oly menydörgéssel, hogy a budai hegyek
visszhangzottak tőle, így kiáltottak rám:</p>
<p>? Szervusz, nem ismered meg az embert? Én vagyok a (itt hatezer
név következett), akivel együtt jártál a hatodik bébe. Emlékszel
(itt hatezer név), tanár urra? Hehehe. Hogy vagy, hogy vagy? Hova
mész? Reggelizni mész? Na, nem bánom, jövök én is, úgyse
diskuráltunk már régen. <span class="pagenum"><a name="Page_37" id=
"Page_37">-37-</a></span></p>
<p>Bódultan értem be a kávéházba, a sokaság utánam. Körülülték
asztalomat és fülsiketítő menydörgéssel kérdezték karban:</p>
<p>– Hogy vagy különben?</p>
<p>Közben a pincér már elébem tette a párolgó gőzkazánt, amibe
húszezer hektóliter kávé fortyogott. Kérdésemre, hogy mi az a
tehénnagyságú és csodálatos őskori szörnyeteghez hasonló állat,
amelyik a fejem körül kóvályog, nyájasan felvilágosított, hogy az
egy kis tüdővész-bacillus – ennyit szíttam be életemben. Két
kilométer hosszú és négy méter vastag cigarettát dugtak a szájamba.
A pincér edénybe csurgatta a hat liter nyálat, ami a kávéscsésze
szélén jelképezte azt a nyálmennyiséget, amit életemben a rosszul
tisztított csészék széléről lehörpintettem.</p>
<p>Émelyegve ugrottam fel és kirohantam az uccára. Az
iskolatárs-sokaság utánam és az ajtóban ágyúbömbölésszerű hangon
suttogták karban a fülembe:</p>
<p>– Kérlek, adj egy koronát holnapig, de úgy, hogy senki se vegye
észre.</p>
<p>Szétosztottam tizenkétezer koronát. A sokaság elszéledt, de nem
sokáig maradtam egyedül. A mellékuccából mintegy tizenkétezer főből
álló csapat rontott elő, egyenesen arcvonalomnak irányitva a
támadást.</p>
<p>– Kérem szépen – mondta a tizenkétezer ember egyszerre, kicsit
sértett hangon, csodálkozóan kifordított tenyérrel és felemelt
szemöldökkel –, kérem szépen, miért nem felelt ön arra a levélre,
amit hat hete írtam önnek?</p>
<p>Elvörösödtem és kapkodva dadogtam:</p>
<p>– Ejnye! Bocsássanak meg! ilyen bolond szórakozott <span class=
"pagenum"><a name="Page_38" id="Page_38">-38-</a></span> vagyok!
Elfelejtettem feladni, pedig meg volt írva! Ilyesmi még sohasem
történt velem, ez az első eset, higyjék el, hogy nem feleltem
levelére.</p>
<p>– Na és éppen velem? – mondta sértődötten a tizenkétezer ember
egyszerre és egyszerre a mellükre mutattak mutatóujjukkal – éppen
velem?</p>
<p>És hűvösen meglebbentve kalapjukat, sietve átmentek a másik
oldalra, mind a tizenkétezren.</p>
<p>A következő, mintegy hétezer emberből álló csoporttal a Körút
sarkán találkoztam.</p>
<p>– Jó, hogy találkozunk – fordultak felém hirtelen –, beszélni
akarok magával. Már régen elhatároztam, hogy magával csinálni
kellene valamit. Maga egy tehetséges, de élhetetlen ember, kell,
hogy valaki, mint én például, aki a hóna alá nyuljon. Majd én
beszélek holnap (hétezer név)-vel, ne féljen semmit, amíg engem
lát.</p>
<p>És barátságosan megveregették a vállamat, mely félméternyire
megdagadt.</p>
<p>– Én embert csinálok magából! Én vagyok az egyetlen ember, aki
csinálni tud magából valamit! – kiáltották lelkesen.</p>
<p>Elfordultam, mert mintegy ötezer főből álló nőcsapat közeledett
felém. Lelkesen és szenvedélyesen ragadták meg a kezemet. Mélyen a
szemembe néztek és halkan, bensőséges hangon mondták, úgy, hogy
legföljebb akkora zajt ütöttek, mint ötven hajótülök:</p>
<p>– Olvastam… ugy-e tudja, hogy olvastam… – ugy-e tudja, hogy
megértettem, hogy az a cikk nekem szólt… hogy én vagyok az a nő,
akire gondolt?</p>
<p>– Hát megértette – mondtam én szomoruan és bensőségesen
mosolyogva és mélyen a szemükbe <span class="pagenum"><a name=
"Page_39" id="Page_39">-39-</a></span> néztem. De a választ már nem
hallottam, mert tízezer kéz ragadta meg a galléromat.</p>
<p>– Szervusz! – kiáltott tízezer hang.</p>
<p>– Szervusz! – mondtam én örömmel. – Egyetlen barátom!</p>
<p>– Egyetlen barátom! – kiáltott tízezer ember hangosan, hogy
tőlük és magamtól megundorodva, szobanagyságú könnyet törültem ki
szememből és felébredtem. <span class="pagenum"><a name="Page_40"
id="Page_40">-40-</a></span></p>
<h3>TEGEZÉS.</h3>
<p>(Két úr találkozik az úccán. Tíz év óta ismerik egymást, soha
nem voltak valami nagy barátságban, ha néha találkoztak, néhány
hideg és udvarias szót váltottak és gyorsan elváltak. Öt nappal
ezelőtt valami banketten kerültek össze, pezsgőzés közben pertut
ittak. Most mindkettőnek azonnal ez jut az eszébe, de egyik se
egészen bizonyos a dologban, vajjon csakugyan pertut ittak-e vagy
csak úgy rémlik. Mindenképpen baj van, mert ha igen, akkor
megsértődik a másik, ha az egyik nem emlékszik rá és azt hiszi,
hogy megbánta – ha pedig nem, akkor pláne mit szól, ha most
egyszerre csak tegezni kezdi. Viszont beszélni muszáj mert már
megálltak mindaketten! Mindaketten elhatározzák hirtelenében, hogy
megvárják, míg a másik megszólal és ahhoz igazodnak majd.)</p>
<p><i>Egyik</i> (barátságosan szorongatja a másik kezét és
biztatóan néz rá): Áá…</p>
<p><i>Másik</i> (ugyanúgy néz rá): Áá… no lám… (nem eresztik el
egymás kezét.)</p>
<p><i>Egyik:</i> No lám… ez már aztán kedves izé… találkozás…
(mosolyogva és sürgetően néz rá.) <span class="pagenum"><a name=
"Page_41" id="Page_41">-41-</a></span></p>
<p><i>Másik:</i> Hát – merrefelé mégy… mégyegetünk errefelé?</p>
<p><i>Egyik:</i> Én csak úgy errefelé mégyegetek… megyengetek
itten. Hát… őő… hogy vagyunk?</p>
<p><i>Másik</i> (boldogan, hogy magáról beszélhet; sajátmagáról
egyelőre nincs kétség, hogy első személyben kell szólni): Ó, én
megvolnék valahogy. Csunya egy meleg van, különben jól érezném
magam. Nagyon megérzi izé… az ember a meleget – nem?</p>
<p><i>Egyik</i> (mohón): Bizony rettenetes. És még hozzá, hogy süt
a nap!</p>
<p><i>Másik:</i> Az! nem elég, hogy olyan meleg van, még hozzá a
nap is süt.</p>
<p><i>Egyik:</i> Ilyenkor nyáron minden összejön.</p>
<p>(Kínos szünet. Mindkettőnek sürgős dolga van, de nem mernek
elválni, mielőtt nem tisztázódott a tegezés kérdése: mert elválni
vagy „szervusz“-szal lehet csak vagy „alászolgájá-val“ – teritum
non datur).</p>
<p><i>Másik:</i> Hát a… izé… a család micsinál? Sok a baj ilyenkor
a családdal, mi?</p>
<p><i>Egyik</i> (bután): Milyen családdal?</p>
<p><i>Másik:</i> Hát a… (tréfásan) a családunk? A nagyságos
asszony, meg a gyerekek?</p>
<p><i>Egyik:</i> Az én gyerekeim?</p>
<p><i>Másik:</i> A – persze, persze. A gyerekek.</p>
<p><i>Egyik</i> (nem érti még mindig): Hja, hogy az én gyerekeim –
vagy…</p>
<p><i>Másik:</i> Na igen – csak úgy mondtam, hogy a „családunk“,
ahogy mondani szokták tréfásan, hehehe.</p>
<p><i>Egyik</i> (kacagva): Hja, tréfásan! Hehehe! (Hosszú szünet,
mialatt melegen szorongatják egymás <span class="pagenum"><a name=
"Page_42" id="Page_42">-42-</a></span> kezét és nevetgélnek.
Egyszerre az egyik észreveszi, hogy a másik ruháján egy bogár
mászik.)</p>
<p><i>Egyik:</i> Vigyázz – vigyázzunk… egy bogár mászik itten –
a…</p>
<p><i>Másik:</i> Hol?</p>
<p><i>Egyik:</i> A izén… a kabáton.</p>
<p><i>Másik:</i> Melyik kabáton?</p>
<p><i>Egyik:</i> A… ezen itten… a (tréfásan) nem az enyémen,
hehe.</p>
<p><i>Másik:</i> Hát kién? (Mereven néz rá.)</p>
<p><i>Egyik</i> (kínosan viccelve): Nem mondom meg.</p>
<p><i>Másik:</i> Az enyémen? (Merően nézi.)</p>
<p><i>Egyik</i> (gondolkodik): Igen.</p>
<p><i>Másik</i> (rezignáltan lefricskázza a bogarat): Köszönöm.
Nagyon kedves, hogy… hogy az emberek így figyelmeztetik
egymást…</p>
<p><i>Egyik:</i> Ó, szót se érdemel.</p>
<p><i>Másik:</i> De, nagyon köszönöm.</p>
<p><i>Egyik:</i> Nincs mit, igazán csekélység.</p>
<p>(Hosszú szünet.)</p>
<p><i>Másik:</i> Hát – én mostan erre megyek majd…</p>
<p><i>Egyik</i> (ijedten): Máris?… Ugyan, olyan sürgős? Nem – nem
beszélgethetünk még egy kicsit?</p>
<p><i>Másik:</i> Csak nem tudom, hogy… hogy nem alkalmatlan-e… az
ember…</p>
<p><i>Egyik:</i> Dehogy, dehogy! Igazán annyira örülök, hogy látha…
láthattuk egymást…</p>
<p><i>Másik:</i> Én is nagyon… hogy… hogy az ember láthatja
egymást.</p>
<p><i>Egyik</i> (elszántan): Én fölfelé megyek a körúton. Nem tart
– tartunk együtt?</p>
<p><i>Másik</i> (ellenkező irányban van dolga): Dehogynem,
szívesen…</p>
<p>(Minden ok nélkül együtt mennek és mindenféléről <span class=
"pagenum"><a name="Page_43" id="Page_43">-43-</a></span> beszélnek,
politikáról, filozófiáról, versekről, üzletről, csupa
általánosságokról, csakhogy ne kelljen egymást megszólítani.
Mindkettő kínosan várja, hogy a másik megszólítsa egyszer.)</p>
<p><i>Egyik</i> (tizenkettőkor, miután mindent bezárnak): Hát –
merre lakunk, merre lakunk?</p>
<p><i>Másik</i> (dühösen): Ki? Kicsoda?</p>
<p><i>Egyik</i> (megadással): Én.</p>
<p><i>Másik:</i> Hát én azt honnan tudjam?</p>
<p><i>Egyik:</i> Hja – persze… (rálép a lábára).</p>
<p><i>Másik:</i> Hu!</p>
<p><i>Egyik:</i> Mi az?</p>
<p><i>Másik:</i> Semmi… véletlenül… hehe… ráléptünk a lábamra…</p>
<p><i>Egyik</i> (sápadtan a dühtől): Kicsoda? (Bömbölve):
Kicsoda?</p>
<p><i>Másik</i> (révetegen): Nem tudom…</p>
<p><i>Egyik:</i> Nem? (Pofonvágja.) Nesze, te piszok fráter! Most
tudod? (Revolvert vesz elő.)</p>
<p><i>Másik</i> (boldogan): Persze, hogy tudom!… Szervusz!… Te, te,
te…</p>
<p>(Egymás nyakába borulnak.) <span class="pagenum"><a name=
"Page_44" id="Page_44">-44-</a></span></p>
<h3>ÁBRÁND ÉS VALÓSÁG.</h3>
<p class="center"><i>(Szin: Szerkesztőség, két asztal.)</i></p>
<p><i>MIMÓZA</i> (a „Beteg színek“ szerzője, az ünnepelt költő az
egyik asztalnál ül és ír. Hatalmas, tagbaszakadt rattanatas
ambar).</p>
<p><i>MÉSZÁROS (a „Férfilelkek“ szerzője, az ünnepelt drámaíró és
publicista. Borongó, komoly, csondos ombor. Szeliden, hangtalanul
lép be, összehuzódva megy az asztala felé. Mekegő
szelídséggel):</i> Megengeded kérlek, hogy itt írjam meg a
cikkemet?</p>
<p><i>MIMÓZA (felkapja a fejét. Bömbölve):</i> Mit ordítsz?
Megőrültél? Mit ordítsz? Nem tudsz ordítás nélkül bejönni? Muszáj
az emberre ráordítani, mikor látod, hogy dolgozom? (Ir).</p>
<div class="poem">
<div class="stanza"><span class="i0">… <i>és lelkem, ez a csendes
fájvirág</i><br /></span> <span class="i0"><i>Hunyó zenékre némán
visszaérez</i>…<br /></span></div>
</div>
<p><i>MÉSZÁROS</i> (mekegve): Ne haragudj kérlek, muszáj gyorsan
megírni… (Papirt, tollat húz maga elé, hosszan nézi a tollat, egy
porszemet lepiszkál róla, bemártja a tintába, kihúzza a tintából,
megint megnézi, a fölösleges tintát a tintatartó szélén
visszacsurgatja óvatosan, hogy a toll nyílása <span class=
"pagenum"><a name="Page_45" id="Page_45">-45-</a></span> szabadon
maradjon, megint megnézi, lassan közelíti a papirhoz, mielőtt
érintené a papirt, előbb párszor tempót vesz a tollal, kóvályog
fölötte, azután csendesen, mint egy galamb leereszkedik rá és
egyforma, apró betűkkel, oldalthajtott fejjel, írni kezdi):</p>
<p><i>… Hadd vesszenek hát, bűzükbe rohadva, a férges pipogyák –
hadd jőjjön hát a zabolátlan, a Tajtékzó és Megfontolatlan!
Forgasson viharban bennünket, törje össze csontunk, tépje ki
szájunkból a sima nyelvet, hogy torokból üvölthessünk fel végre az
égre, – üvölthessünk és bőghessünk, mint a vadállatok, míg a tüdőnk
kiszakad és csontunk összeroppan…</i> (a tollat nézi, halkan maga
elé, csendesen csóválva a fejét.) Ejnye, ejnye, ez a János… hogy
megkértem, hogy tisztogassa a tollakat egy kicsit… már megint
megakadt egy haj szálon… (tovább ír).</p>
<p><i>MIMÓZA</i> (felugrik): A kutya teremtésit annak a brantos
képeteknek, hát mi ez, szerkesztőség vagy kaszárnya? (Bömbölve.)
Nem érhetem el, hogy egy pillanatra befogjátok a szájatokat? Az
istennek nem tudom ezt a rohadt vackot lekenni… (belevágja a tollat
a papirba, tinta szétfrecscsen.)</p>
<div class="poem">
<div class="stanza"><span class="i0"><i>… Olajtaván a csendes
bánatoknak</i><br /></span> <span class="i0"><i>Úszom szelíden,
hallgatag</i><br /></span> <span class="i0"><i>Élek-e még? Vagyok-e
még?</i><br /></span> <span class="i0"><i>Nem is
tudom…</i><br /></span> <span class="i0"><i>Talán csak árnyék ez,
ki köztetek van</i><br /></span> <span class="i0"><i>S szelíd
mosolylyal ül és nem beszél,</i><br /></span> <span class="i0"><i>S
a hangja, mint az ódon hegedűé</i><br /></span> <span class=
"i0"><i>Oly halk… oly halk…</i><br /></span> <span class=
"i0"><i>Talán csak árnyék, elfolyó kisértet…</i><br /></span></div>
</div>
<p><span class="pagenum"><a name="Page_46" id=
"Page_46">-46-</a></span></p>
<p>(Az összetört tollat odavágja, rikácsolva): Hogy dögölne meg,
aki kitalálta… ilyen tollakat dugnak az ember csülkébe… most meg
összetörött, a dög! Ez egy szerkesztőség? Csak ilyen részeg marhák
bírják ezt ki, mint ti vagytok, akik a szájukba hagynak köpni…</p>
<p><i>MÉSZÁROS</i> (szeliden): Türelem… türelem… nem kell
idegeskedni… az ember szépen odamegy a fiókhoz, kivesz egy friss
tollat… (ír).</p>
<p><i>… és most elég volt a megalkuvásból, a
mindig-mindent-elsimítókból – elég volt a Türelmesekből! Elég volt
a Kihelyezőkből, a Pótlókból, akik a rozzant házat csak tatarozzák,
csak kenegetik – ököllel bele! ököllel és koponyával!</i></p>
<p><i>MIMÓZA</i> (visszaül, öklével masszirozza a fejét, fuj
csuklik, egyik kezével óriási vörös zsebkendőt vesz ki,
bombardó-hangon fújja bele az orrát, miközben másik kezével
ír):</p>
<div class="poem">
<div class="stanza"><span class="i0"><i>… Míg itt vagyok, e pár kis
kósza órán,</i><br /></span> <span class="i0"><i>Két szemem, ez a
csendes, őszi lámpás</i><br /></span> <span class="i0"><i>Mely
temetők fáján lebeg</i><br /></span> <span class="i0"><i>Nem akar
látni, csak szépséget, álmot,</i><br /></span> <span class=
"i0"><i>Szelíd eget, lágyrajzú régi csipkét</i><br /></span>
<span class="i0"><i>Mély szineket, lilát és gyönge
zöldet</i><br /></span> <span class="i0"><i>Beteg
szépséget</i><br /></span> <span class="i0"><i>Szépet,
beteget…</i><br /></span></div>
</div>
<p>(Kifujta az orrát, egy percre leteszi a tollat, belenéz a
zsebkendőbe, aztán összehajtja és zsebregyűri, tovább ír.)</p>
<p><i>MÉSZÁROS</i> (leteszi a tollat, nézi az egyik ujját,
észrevesz rajta valamit, zsebéből kis spongyát vesz elő, másik
zsebéből kis üveget, a spongyát bemártja az üvegbe, megmossa az
ujját, aztán lenyalja, utána a spongyával megtörüli a nyelvét. Ir.)
<span class="pagenum"><a name="Page_47" id=
"Page_47">-47-</a></span></p>
<p><i>Hadd jőjjön egész dühével, támadjon ránk a Sors – egész
dühével és ne tűszúrással, mérgező kis döfésekkel – itt van, itt
van, kitárom mellemet, zuhanjon rá a szikla inkább, pusztuljak el
egyszerre… ha kell…</i></p>
<p>Ejnye itt cug van… (Az ablakhoz megy, ír.) Mimóza: (ír).</p>
<div class="poem">
<div class="stanza"><span class="i0"><i>Mert én már senkit meg nem
szólítok</i><br /></span> <span class="i0"><i>Senkit se bántok,
semmit sem kivánok</i><br /></span> <span class="i0"><i>Egy halk
sóhaj a távol, tiszta égből</i><br /></span> <span class="i0"><i>A
sóhajom</i><br /></span> <span class="i0"><i>Csak ezt dobom feléd,
mint egy virágot…</i><br /></span></div>
</div>
<p>(Felordít.) Az ablakot!! Az ablakot!! (A tintatartót Mészáros
fejéhez vágja.)</p>
<p><i>MÉSZÁROS</i> (szeliden): Milyen ideges vagy. Milyen ideges
vagy! Hiszen be akartam csukni! (Meghal). <span class=
"pagenum"><a name="Page_48" id="Page_48">-48-</a></span></p>
<h3>UGYANEZ FÉRFIBEN.</h3>
<p class="center">(Kis novella.)</p>
<p>Az igazgató úr megállt az ucca közepén és ragyogó szemekkel,
majdnem hangosan monologizált.</p>
<p>– Nem… ez igazán nem közönséges szerelem, – mondta ellágyulva
maga elé. – Mindig megvetettem azokat, akiknek elég volt egy csinos
kis arcocska, hogy bedőljenek… Én ennek a lánynak a lelkét
szeretem, az egyéniségét, az egész titokzatos és gyönyörű lényét,
ami a szavaiból árad felém… A lelkét ismertem meg, a lelke tárult
föl előttem beszélgetésünkben és én egészen megfeledkeztem róla,
hogy másnemű teremtéssel ülök szemben… a lelkeink egyesültek…
Milyen gyönyörű dolgokról beszéltünk… hogy megkaptak a szavai… mit
is mondott? föl kellene jegyezni, olyan mély, olyan igaz dolgok
voltak… csak én értem őt meg, senki más, csak én érdemlem meg őt…
csak én fogom fel ennek a léleknek a szépségeit… Hogy is mondta?…
hogy ő néha olyan különösen érzi magát… igen, igen, szórul-szóra
ezt mondta… néha csak úgy néz maga elé és nem gondol semmire…
istenem! milyen szép ez, milyen költői, de hány ember érti
<span class="pagenum"><a name="Page_49" id=
"Page_49">-49-</a></span> ezt meg, ezer közül? Hát mikor azt
mondta, hogy sokszor úgy érzi, szeretne valahol máshol lenni, nem
itt, ahol van… nem is tudja megmondani, hogy hol, valahol, ahol még
soha se volt… milyen igaz ez, milyen csodálatos, hányszor éreztem
ezt én is, csak nem tudtam, nem mertem így kifejezni… vagy mikor
azt mondta, hogy az emberek nem arra születnek, amivé lesznek… ó,
hogy beleláttam a lelkébe ezen a gyönyörű igazságon keresztül, amit
csak én értek meg… vagy mikor sóhajtott és én megkérdeztem… most
mondja meg, mért sóhajtott… és ő csak szomorúan mosolygott erre és
azt mondta: ki tudja? magam se tudom… milyen mély és finom és
csodálatos válasz volt ez, nem is kérdeztem tovább, csak éreztem,
hogy ezt a lelket megértettem és csodálom…</p>
<p>Az igazgató úr szemei megnedvesedtek, gyorsan megtörülte, mert
közben beért a hivatalba és vigyáznia kellett, hogy ne vegyék
észre.</p>
<p>Az első dolog, amit az íróasztalán észrevett, az a bizonyos
Schwarcz-akta volt, amit tegnap adott ki elintézés végett! Egy
pillantást vetett rá és nagyot ordított:</p>
<p>– Fuksz!</p>
<p>Fuksz a másik szobából, ijedten ugrik be. Sápadt nagyhajú
fiatalember.</p>
<p><i>Igazgató:</i> Hallja Fuksz, ez már mégis türhetetlen. Hiszen
maga megint nem vezette be ebbe a nyavalyás aktába a
mellékleteket.</p>
<p><i>Fuksz</i> (elpirul, lesüti a szemét, hebeg): Pardon… igazgató
úr… bocsánatot kérek… kiment a fejemből…</p>
<p><i>Igazgató:</i> Kiment a fejéből? Hát mivel van tele a maga
feje, hogy egy ilyen egyszerű dolog kimegy <span class=
"pagenum"><a name="Page_50" id="Page_50">-50-</a></span> belőle…
Hát mit csinál maga itt egész nap a pénzemért? Hülye maga?</p>
<p><i>Fuksz</i> (hebegve): Én igazán nem tudom igazgató úr… én
sokszor olyan furcsán érzem magam…</p>
<p><i>Igazgató:</i> Furcsán érzi magát? Miféle buta beszéd ez?</p>
<p><i>Fuksz</i> (síránkozva): Igen… én magam se értem… néha csak
úgy nézek magam elé és nem gondolok semmire…</p>
<p><i>Igazgató:</i> Néz maga elé és nem gondol semmire? Akkor
menjen el barátom a hülyék intézetébe, ott kezelik az ilyesmit… és
ne álljon be irodába…</p>
<p><i>Fuksz:</i> Ne tessék rám haragudni igazgató úr… én is sokszor
úgy érzem, hogy szeretnék máshol lenni, mint ahol vagyok…</p>
<p><i>Igazgató:</i> Máshol? Ugyan! Talán nincs megelégedve a
szövet-osztálylyal? Talán a gummi-osztályba szeretne kerülni?
Csakhogy ott nem kellenek ilyen hülyék, mint maga, aki még a
szövet-osztályban se felel meg.</p>
<p><i>Fuksz:</i> Nem is tudom hol… hová… ahol még soha se
voltam…</p>
<p><i>Igazgató:</i> A Frimmbe, fiam, a Frimmbe. Odavaló maga.</p>
<p><i>Fuksz:</i> Az emberek nem arra születnek, igazgató úr, amivé
lesznek…</p>
<p><i>Igazgató:</i> Ne mondja. Tud még egy pár ilyen hülyeséget?
Nem szégyeli magát, ahelyett, hogy mentegetné a lustaságát,
mindenféle marhaságot dadog…</p>
<p><i>Fuksz</i> (nagyot sóhajt).</p>
<p><i>Igazgató:</i> Mit fuj? Mit fuj? El akar fujni? <span class=
"pagenum"><a name="Page_51" id="Page_51">-51-</a></span></p>
<p><i>Fuksz</i> (szomorúan mosolyog): Ki tudja… Magam se tudom…</p>
<p><i>Igazgató</i> (dühbejön): Maga se tudja? Hát majd meg fogja
tudni! Elsején mehet a fenébe, akkor majd fogja tudni! Vigye ezt a
piszkot! (Fuksz fejébe vágja az aktát. Fuksz el. Maga elé,
dühösen.) Ilyen félkegyelműt küldenek a nyakamra. <span class=
"pagenum"><a name="Page_52" id="Page_52">-52-</a></span></p>
<h3>VIZSGÁLAT.</h3>
<p><i>Beteg:</i> Tudniillik arról van szó…</p>
<p><i>Dr. Modern:</i> Hogy miről van szó, azt most még nem lehet
tudni.</p>
<p><i>Beteg:</i>… nekem itt a mejemben…</p>
<p><i>Dr. Modern:</i> Mejjemben, gyomromban, lépemben, az semmi.
Igy nem lehet diagnózist csinálni. (Erélyesen): Totális
vizsgálatnak fogom alávetni. Addig nem lehet gyógyításról
beszélni.</p>
<p><i>Beteg</i> (hápog): Tudniillik…</p>
<p><i>Dr. Modern</i> (erélyesen): A szubjektiv panaszok nem
világítanak meg semmit. Át kell vizsgálni alaposan a szerveket.
Magának szerencséje van, hogy Európa egyik legmodernebbül
felszerelt klinikájára került, ahol egyesítve megtalálja a legújabb
műszereket. János!</p>
<p>(Három szolga lép be, megragadják és meztelenre levetkőztetik a
beteget.)</p>
<p><i>Beteg:</i> Azaz, hogy bocsánatot kérek…</p>
<p><i>Dr. Modern:</i> Most ne beszéljen, mert a légzőszervek
vizsgálata következik. János: a capillációs
villanyakkumulátort!</p>
<p>(Villámlás, mennydörgés. A szoba elsötétül, <span class=
"pagenum"><a name="Page_53" id="Page_53">-53-</a></span> majd
vakító kék fény robban fel. A fal kinyílik és egy bonyolult gépezet
fordul ki dörögve a középre. Piskóta alakú ágyféle, forgatható
gőzdugattyúval, két oldalt üveghengerek, felül szivattyú, alul
regulátor, elől táviró-készülék, hátul Telefon Hírmondó. Az egész
kisértetiesen zúg és reszel.)</p>
<p><i>Beteg</i> (sápadtan): Jézus Mária…</p>
<p><i>Dr. Modern:</i> Üljön ide…</p>
<p><i>Beteg</i> (rémülten): Erre a három szögre?</p>
<p><i>Dr. Modern:</i> Ne beszéljen, csak üljön rá, az acélszögek a
test súlya alatt benyomulnak és felhajtják a kémcsöveket a
forrasztó készülékbe. Üljön le.</p>
<p><i>Beteg</i> (leül. Abban a pillanatban az ágy háromrét hajlik,
két kampó megragadja a beteg két lábát és felemeli a plafon felé, a
hasát lenyomja egy szelep és a fejét lefelé kifordítja valami.
Szája fölé egy hosszú üvegcső ereszkedik, végén két méteres kaucsuk
csővel, amiben sziszegve duruzsol valami rémesszagú folyadék.):
Jajajaj, segítség…</p>
<p><i>Dr. Modern:</i> Ne ordítson… Nyissa ki a száját… gyorsan,
mert a protoplazma befolyik a tüdejébe és cianózist kap…</p>
<p><i>Beteg</i> (rémülten kitátja a száját. Abban a pillanatban a
kaucsuktű benyomul az orrába, egy kis üveglámpa pedig a torkán
keresztül átszalad az orrüregbe és bekapcsolódik a kaucsukcsőbe. A
villanylámpa bent, a gége fenekén, kigyul. Hörög.)</p>
<p><i>Dr. Modern</i> (a cső nyílásán keresztül, ami a beteg
torkában van, négy méter finom acéldrótot dug be, aminek a végén
horgocskák vannak. Az egészet máslira köti, aztán távcsövet vesz
elő, homlokára égő magnéziumos lámpát erősít, kis acéllétrát vesz
elő, beengedi a beteg orrlyukába és valami piros folyadékot
<span class="pagenum"><a name="Page_54" id=
"Page_54">-54-</a></span> csöpögtet a talpára. A beteg hörög.):
Csönd! Tartsa a lábát egyenesen, a tüdejét szorítsa fel, a
gégeporcot nyomja vissza a mandulákra, az Eustach-féle csövet a
füljárattal fogja be, mert különben nem látok be a bárzsingba!</p>
<p><i>Beteg</i> (szeretné megkérdezni, hol van a füljárat, de nem
tud mozdulni.)</p>
<p><i>Dr. Modern</i> (óvatosan kihúzza a drótokat, kiveszi a
létrát, a kanalakat visszadugja és eloltja a lámpákat): Hát, kedves
barátom, a tüdejének és a gégéjének semmi baja. Mehetünk tovább.
Álljon fel!</p>
<p>(Két szolga lekapcsolja a félig ájult beteget a székről. A
tüdővizsgáló gép kigurul.)</p>
<p><i>Dr. Modern:</i> Következik a gyomorvizsgálat. János!
(Villámlás, mennydörgés. A plafon kettéválik és hosszú gummicsövek
ereszkednek le. A földből villamos-szék emelkedik ki.) Üljön
le!</p>
<p><i>Beteg</i> (leroskad a székbe. Abban a pillanatban két kampó
szétfeszíti a száját és összeszorítja az orrát.)</p>
<p><i>Dr. Modern:</i> Fülen át lélegzeni. Fülen át lélegzeni! (Két
gummicsövet leereszt a beteg gyomrába, aki öklendezni kezd.) Ahá!
Jön már a jó kis gyomorsav! Lehet analizálni! (A csöveken át
kicsurgó folyadékot beereszti egy bonyolult retortába, amibe
különböző folyadékokat önt.)</p>
<p><i>Beteg:</i> Ö… ö… ö…</p>
<p><i>Dr. Modern</i> (számol): Két rész klórsavas káli… négy
százalék sósav… az annyi mint… huszonnyolc… (megveregeti a beteg
hasát). Maga egy boldog ember, barátom, pont huszonnyolc százalék
sósava van… kutyabaja a gyomrának… Mehetünk a szívre… János! A
Röntgen-inkvizitort!</p>
<p>(A szoba elsötétül. Túlvilági kék fény, kisérteties <span class=
"pagenum"><a name="Page_55" id="Page_55">-55-</a></span> zugás. A
beteget megragadja egy acélkéz és felemeli a levegőbe, két karját
kifeszítve. Előtte sebesen forgó acélkorongon lila villamok
sisteregnek. Földalatti moraj. A sötétből egyszerre rémes, vigyorgó
csontkoponya közeledik, vigyorgó fogakkal. Szemben, egy
higanytükörben felemelt karokkal bólogat egy élő csontváz, üres
szemgolyóit forgatva és fogait csattogtatva.)</p>
<p><i>Beteg</i> (zokogva): Isten legyen kegyelmes, bűnös lelkemnek!
(Elájul.)</p>
<p><i>Dr. Modern</i> (a sötétből, diadalmas hangon): No látja,
barátom – csak a totális vizsgálatnak van teteje! Magának
kutyabaja, semmi elváltozás nincs. Csak a szívidegek vannak
meglazulva. Egy kis billentyű-neurózis az egész – magának nem
szabad sok feketét inni, sok szivart színi – és ami a fő:
tartózkodnia kell minden izgalomtól! A legkisebb izgalom végzetessé
válhat! <span class="pagenum"><a name="Page_56" id=
"Page_56">-56-</a></span></p>
<h3>REGÉK BOLDOG VILÁGA.</h3>
<p>Te három esztendős vagy csupán, ó gyermekem, az élet játszi
virány számodra, te még virágot szedhetsz minden ágról, nem tégedet
büntetnek meg húsz koronára, amiért a növényeket rongálod, hanem
engem – te még nem ismered a rettentő életet, mely csupa bűn,
mocsok, szenny… a te számodra az élet egy boldog tündérálom, regék
boldog világa, mintahogy fentebb jelezni szerencsém volt… Hallom,
anyád mesél neked éppen – ó hallgasd csak a tündérmesét, hidd el,
hogy az élet ilyen tündérmese – az élet, mely számomra kegyetlen
Zola-regény, szertelen, durva valóság, bűn, szenny, mocsok és izé,
hogyhíjják, szóval olyan mosdatlan.</p>
<p>Anyád mesél neked… hadd figyelek én is, hadd fürösztöm lelkem a
rege boldog aranyködében, hadd felejtem el, hogy férfi lettem,
cserepéldány, sárga cserepéldány… Igen… már ugyis elfelejtettem a
tündérmeséket… hadd hallom, miről is szólnak… <span class=
"pagenum"><a name="Page_57" id="Page_57">-57-</a></span></p>
<p>Éppen Hófehérkét meséli… a királyné ül a tükör előtt és nagyon
haragszik Hófehérkére, hogy az szebb nála… Nono. De csunya egy hiú
nő ez a királyné – aféle negyven éves lehet, „veszedelmes életkor“,
ilyenkor szoktak ezek féltékenykedni. Karin Michaelis kancellár –
akarom mondani írónő. Kellemetlen téma. Hadd hallom csak – mi!?
Megmérgezi Hófehérkét? No de ez már… ez már egy kicsit… mérgezés,
női féltékenység miatt… hiszen ez egy detektiv-regény… Édes fiam,
meséljen valami mást annak a gyereknek, hiszen én se tudnék ettől
elaludni, ha komolyan venném.</p>
<p>Hamupipőke… az már igen… az egy finom dolog, ahogy emlékszem…
hallom csak. Aha, hát mégis eljut a bálba… de hazaszökik… a
királyfi csak a cipőjét találja meg… kijelenti, hogy csak az lesz a
felesége, akié ez a parányi cipő… a mostohatestvérek levágják a
lábujjukat, hogy felmenjen a a lábukra… Hallja, kérem, hagyja abba
azonnal, hisz ez hajmeresztő! Tudja miket adott be ennek a szegény
ártatlan gyereknek?! Cipő után beleszeretni egy nőbe!! Tudja mi ez?
hisz ez a legperverzebb szerelmi elfajulás… <i>fetisizmus</i>.
Miért nem olvas fel neki mindjárt Kraft Ebingből? vagy Blochból?
Fetisizmus, halmozva öncsonkítással… a legborzalmasabb deliktumok…
hiszen tönkreteszi azt a gyereket… fogjon gyorsan valami másba.</p>
<p>Jancsi és Juliska – na hát persze, ilyesmiről kell beszélni,
kedves, ártatlan gyerekekről, tündérekről… Mi?! A szülők ott
hagyják az erdőben a két gyereket? Gyerekkitevés? No de mégis… Hja
igen, a vasorrú bába, az ám… hogy is van csak? Beteszi Jancsit a
ketrecbe… hizlalja? Mi?! Hogy <span class="pagenum"><a name=
"Page_58" id="Page_58">-58-</a></span> majd megeszi aztán?!… Jézus
Mária, hagyja már abba, hisz nekem hideg megy végig a hátamon – ez
már mégis elvetemültség, hisz ez közönséges antropofágia,
emberevés, olyan rémség, amiről nekünk törvényünk sincsen, amihez a
legádázabb rémregényíró se mer hozzányúlni… hagyja abba,
gyorsan…</p>
<p>Az már igen, a királykisasszony, meg az elvarázsolt királyfi…
Ilyesmiről kell mesélni, ez az igazi tündérmese… Bár egy kis
jogtalan hipnózis szerepel, úgy látom itt is… node sebaj, ennek a
mesének legalább tanulságos vége van, ha jól emlékszem. Igen, tudom
már – a királyfi disznóvá változik… de a jószívű királykisasszony
azért nem undorodik tőle… megsimogatja… meg is csókolja… Elég!
Elég! Végképp meg akarja mételyezni a fiamat?!… Tudja, mi ez,
amiről itt szó van!… hisz ez szodomia! a legmélyebb posvány… a
fertő mélye… a társadalom elfajulásának történetében a legsötétebb
lapok… Sodoma és Gomorha… kéneső… Marquis de Sade… Retif de la
Bretome… titkos kiadások… rendőrség… rákfene… borzalom…</p>
<p>Dehát ez mégis hallatlan, hát ilyenek ezek a tündérmesék? Ez a
regék boldog világa? És micsoda fordulatok. Amit eddig hallottam,
lépten nyomon a legsötétebb bűnök, gyilkosság, bosszú, ármány,
irígység lopás… Micsoda emberek ezek… micsoda világ, ahol még a
vénasszonyok is hiúak és bosszúállóak, „szerencséd, hogy
öreganyádnak szólítottál, különben menten zöldbékává változtattalak
volna“ aszongya; – micsoda világ, ahol a munkaadó szerződési
csalásra szólítja fel a bérmunkást, amikor ravasz fondorlattal
tudtára adja, hogy nála „három <span class="pagenum"><a name=
"Page_59" id="Page_59">-59-</a></span> nap egy esztendő“: – micsoda
világ, amelyben zsarnok, gonosz királyok a felelős parlament és
diplomácia megkérdezése nélkül holmi személyes előnyökért
nyakra-főre odaigérgetik a „fele királyságukat?“</p>
<p>Édes fiam, – vegyen elő, kérem, egy francia regényt és mesélje
el azt a Gabinak: – az egy erkölcsös történet, ahol a bűn elveszi
bűntetését. <span class="pagenum"><a name="Page_60" id=
"Page_60">-60-</a></span></p>
<h3>A DRÁMA.</h3>
<p><i>A nagy drámaíró</i> (egyedül sétálgat az úccán. Magában):
Hja, bizony, bizony. A terminus egyre jobban közeledik. Jövő hónap
közepén szállítani kellene azt a nyavalyás darabot, amiből még egy
sort se írtam meg, annál az egyszerű oknál fogva, hogy halvány
dunsztom sincs róla, miről szóljon a darab. A címet még csak
bemondtam a legutóbbi hatezer korona előlegnél, de erről a címről
semmi nem jut az eszembe… Én nem tudom, mi van velem, az utóbbi
időben, ha gondolkodni kezdek, mingyár megfájdul a fejem, itt
hátul… ha meg drámatémákat próbálok kitalálni, akkor elől is fájni
kezd… Hja, ja… azok meg azt hiszik, már kész is vagyok vele… én nem
értem, némely ember honnan szedi azt a sok témát… azt szokták
mondani, az élet, az egy nagy drámaíró… adhatna nekem kölcsön egy
vázlatot…</p>
<p><i>Ifjú rajongó ujságíró</i> (meglátja a nagy drámaírót. A szíve
elkezd dobogni, vakmerő ötlete támad… Micsoda nagyszerű szinházi
riport lenne, ha most ki tudná venni az öregből a legközelebbi
drámájának <span class="pagenum"><a name="Page_61" id=
"Page_61">-61-</a></span> a témáját! Harminc koronát úgy megadna
érte a „Szinház és Lósport“ főszerkesztője, mint egy krajcárt…
Sietni kezd, darabig kerülgeti a mestert, köszörüli a torkát, végre
rászánja magát): Alászolgája, kedves mester…</p>
<p><i>Nagy drámaíró</i> (gyanakodva): Jónapot, jónapot…</p>
<p><i>Ifjú</i> (boldogan hadarva): A mester biztosan már nem is
emlékszik rám… Az öltözőben voltam bátor bemutatkozni… a „Más
felesége“ bemutatója után…</p>
<p><i>N. D.:</i> Ahá, emlékszem, emlékszem… (Nem emlékszik.)</p>
<p><i>Ifjú:</i> Egy nagy-nagy kérésem volna a mesterhez… egész
életemre boldoggá tenne…</p>
<p><i>N. D.</i> (leereszkedően): Na, csak bátrán, ki vele.
Autogramm?</p>
<p><i>Ifjú:</i> Nem… nagyobb dologról van szó… A Szinház és Lósport
küldött a mesterhez… már két napja hajszolom… A szerkesztőm azt
mondta, kétszeresére emeli a havi fizetésemet, ha interjút tudok
csinálni a mesterrel… amelyben a mester elárulná legközelebbi
darabjának a tárgyát, amit senkinek nem akart eddig elárulni…</p>
<p><i>N. D.</i> (idegesen): Nem is… nem is árulom el… Erről tegyen
le, fiatalember… Ismeri az elveimet… egy szót se a bemutató
előtt…</p>
<p><i>Ifjú</i> (leverten): Ó, istenem… pedig már hetek óta próbálom
kitalálni… Ismerem a mester grandiózus stilusát… és a cím után már
gondoltam is mindenfélét…</p>
<p><i>N. D.</i> (megáll, ránéz): Ugyan! Megpróbálta kitalálni, a
cím után? Na, ez érdekes.</p>
<p><i>Ifjú</i> (felbátorodva): Bizony! Tegnap egész éjszaka
<span class="pagenum"><a name="Page_62" id=
"Page_62">-62-</a></span> azon törtem a fejem, hogy mit jelenthet a
titokzatos smaragdgyűrű?</p>
<p><i>N. D.</i> (nagyon érdeklődve): Na és?</p>
<p><i>Ifjú:</i> Na és mindenféle jutott az eszembe… elgondoltam,
hogy vajjon milyen hallatlanul érdekes, titkos vonatkozása van
ennek a kőnek a főhőssel, ahogy mi a mester óriási ötleteit
ismerjük…</p>
<p><i>N. D.</i> (könnyedén, de figyelemmel): Na és… hát mit gondolt
ki, fiatalember?</p>
<p><i>Ifjú:</i> Ugyan… a mestert úgyse érdekli!</p>
<p><i>N. D.</i> (kegyesen): Dehogynem… Ha el tudja találni a témát…
nem fogom letagadni, hogy eltalálta…</p>
<p><i>Ifjú</i> (boldogan): Igazán?</p>
<p><i>N. D.</i> (bólint): Miért ne? Hiszen ha eltalálta, úgyis rá
fog jönni a bemutatón…</p>
<p><i>Ifjú:</i> (ragyogva): Hát akkor…</p>
<p><i>N. D.</i> (kegyesen mosolyog): Hát csak rajta…</p>
<p><i>Ifjú</i> (tapogatózva): Hát azt gondoltam, hogy a hős nem
lehet más, csak egy világhírű…</p>
<p><i>N. D.:</i> Világhírű… na… na?</p>
<p><i>Ifjú:</i> Mérnök…</p>
<p><i>N. D.</i> (elfintorítja az orrát).</p>
<p><i>Ifjú</i> (mohón): Orvos…</p>
<p><i>N. D.:</i> Aha… aha… közeljár…</p>
<p><i>Ifjú</i> (boldogan hadarva): Tudtam!!… Tudtam… És annak az
orvosnak van egy felesége, aki… (kutatva néz).</p>
<p><i>N. D.:</i> Na? Na?</p>
<p><i>Ifjú:</i> Aki nem szereti az orvost…</p>
<p><i>N. D.:</i> Aha… aha… maga nagyon ügyes detektiv lenne,
fiatalember…</p>
<p><i>Ifjú</i> (boldogan): Ugy-e, eltaláltam? Nem szereti az orvost
és meg is akarja csalni valakivel… <span class="pagenum"><a name=
"Page_63" id="Page_63">-63-</a></span></p>
<p><i>N. D.</i> (türtőztetve magát): Na, nem éppen…</p>
<p><i>Ifjú</i> (aggódva): Vagy nem akarja éppen, de kisértésben
van…</p>
<p><i>N. D.:</i> Igy már inkább közeljár…</p>
<p><i>Ifjú:</i> Mire az orvosnak egy különös, groteszk ötlete
támad… amilyen csak a mesternek juthat eszébe…</p>
<p><i>N. D.</i> (megáll, izgatottan): Na?… Na?</p>
<p><i>Ifjú</i> (sápadtan gondolkodik. Kutatva): Hogy… próbára
teszi… a feleségét…</p>
<p><i>N. D.</i> (drukkolva): Na? Na?</p>
<p><i>Ifjú</i> (boldogan): Közeljár? Óriási! Tudtam! Még pedig úgy
teszi próbára… hogy… hogy…</p>
<p><i>N. D.</i> (izgatottan): Hogy?</p>
<p><i>Ifjú</i> (tapogatózva): Hát… mondjuk… hogy például azt
állítja, hogy megvakult… pedig nem is igaz…</p>
<p><i>N. D.</i> (egy pillanatig áll. Aztán sápadtan, de türtőztetve
magát): Fiatalember… maga nagyon ügyes… Biztos, hogy magától jött
rá, mert még senkinek nem beszéltem a témáról…</p>
<p><i>Ifjú</i> (kitörve): Eltaláltam!? Eltaláltam!?</p>
<p><i>N. D.</i> (ünnepélyesen): Eltalálta. Gratulálok.</p>
<p><i>Ifjú:</i> Óriási! Gyönyörű téma! Ilyen igazán csak mesternek
juthat az eszébe!</p>
<p><i>N. D.</i> (kegyesen): Ugy gondolja? Én is azt hiszem.</p>
<p><i>Ifjú</i> (félénken): És… és… megírhatom az intervjut…</p>
<p><i>N. D.</i> (kis habozás után kegyesen bólint, gyorsan kezet
fog a fiatalemberrel, megbillenti a kalapját): Na, isten vele…</p>
<p><i>Ifjú</i> (boldogan): Mester… hogy köszönjem meg… <span class=
"pagenum"><a name="Page_64" id="Page_64">-64-</a></span></p>
<p><i>N. D.:</i> Csak hagyja… nem tesz semmit… (gyorsan elmegy.
Magában izgatottan.) Óriási! Remek téma… Az orvos vaknak tetteti
magát… De mindent lát… és az asszony nem tudja megcsalni, mert…
(lihegve megáll.) Óriási! Ilyen jó témám még soha nem volt… Rohanok
a dirihez… azonnal felveszek még hatezer előleget… (Elrohan a
szinház felé.)</p>
<p><i>Ifjú</i> (ellenkező irányba siet. Magában, boldogan.):
Óriási! Ilyen jó riportom még sohasem volt… Mi az, hogy harminc?
Negyvenet fog adni érte a szerkesztő… Rohanok, felveszek rá még
husz korona előleget… (Elrohan a Szinház és Lósport szerkesztősége
felé.) <span class="pagenum"><a name="Page_65" id=
"Page_65">-65-</a></span></p>
<h3>FILMGYÁRTÁS.</h3>
<p class="center"><i>Szin:</i> igazgatói szoba, <i>személyek:</i>
az igazgató, a rendező, az operatőr, két szinész, három szinésznő,
egy szabó, egy borbély, egy oroszlánszelídítőnő, egy főhadnagy, két
néger, egy kinai óriás, két összenőtt gyerek, egy kellékes, két
egypúpú és egy kétpúpú teve, egy lírai költő, mint az éppen szóban
forgó „Álom“ című filmdarab szerzője.</p>
<p><i>Igazgató:</i> Nem bánom, akkor az maradjon, de legfeljebb
tíz-tizenkét méter.</p>
<p><i>Operatőr:</i> Húsz.</p>
<p><i>Igazgató:</i> Tíz. A bankár kijön az ajtón, körülnéz.
Felirat: Húsz év mulva. Meglátja Laurát, idill, vizió, az a
jelenet, mikor húsz év előtt lemászott a hágcsón.</p>
<p><i>A költő:</i> Ez nem jó lesz, igazgató úr, hiszen neki nem is
szabad tudni, hogy Laura már nem akar…</p>
<p><i>Igazgató:</i> Ne beszéljen nekem ostobaságokat. A bankárnak
muszáj benne lenni a harmadik felvonásban.</p>
<p><i>A költő:</i> Miféle bankárnak?</p>
<p><i>Igazgató:</i> Mifélének, hát neki, Lux Pálnak.</p>
<p><i>A költő</i> (kétségbeesetten): Bankár? De hiszen az nem
bankár, az csillagász… <span class="pagenum"><a name="Page_66" id=
"Page_66">-66-</a></span></p>
<p><i>Igazgató:</i> Csak volt. Nem lehet csillagász, honnan veszek
én csillagász tornyot, nem mondaná meg? Bankár lesz.</p>
<p><i>A költő:</i> De hogy fedezhet fel egy bankár egy új
csillagot?</p>
<p><i>Operatőr:</i> Nagyon szépen. A csatorna végén kibujik,
körülnéz, most panorámát csinálunk, utána premier plan, amint
észreveszi.</p>
<p><i>A költő:</i> De…</p>
<p><i>Igazgató:</i> Ne beszéljen mindíg bele, Alanyi. Ne zavarjon
bennünket, holnapután reggelre nekem kész kell lenni a külső
felvételekkel. Tyü, a propellercsavarról egészen megfeledkeztem!
Sipos, megvannak a propellercsavarok?</p>
<p><i>Kellékes:</i> Hogy lennének meg? A lakatos harminc koronát
kér letétbe.</p>
<p><i>Igazgató:</i> Maga vadállat, most jut eszébe? (Telefonál.)
Hallo, hallo!</p>
<p><i>Tevehajcsár</i> (arabul): Kérem, én nem várhatok, tessék
megmondani, jőjjünk, avagy ne jőjjünk.</p>
<p><i>Igazgató</i> (a telefonba): Kösse le annyiér, de nekem
délutánra szállítani kell a negativokat… (Maga elé teszi a kagylót,
kifelé beszélve): Megvan, tudon már, hogy csináljuk: Elemér már
akkor beleszeret a táncosnőbe, mikor még csak álmában látja…</p>
<p><i>A főhadnagy:</i> Az nem lehet.</p>
<p><i>A szinész:</i> Dehogy nem. Egy degenerált grófról van szó,
arról el lehet képzelni!…</p>
<p><i>Az oroszlánszelidítőnő:</i>… hogy egy álomszerű árnyékba
szeret…</p>
<p><i>Operatőr:</i> De az húsz méterrel több és virazsirozni kell…
és két Wolframmal több…</p>
<p><i>Igazgató:</i> Ha álomszerű szerelem, akkor kettővel
<span class="pagenum"><a name="Page_67" id=
"Page_67">-67-</a></span> több? (A telefonba): Halló… halló…
szaladjon át Vereshez küldjön két Wolframmal többet…</p>
<p><i>Szinész:</i> Igy jó lesz.</p>
<p><i>Igazgató</i> (habozva): Hát legyen degenerált?</p>
<p><i>Szinésznő:</i> Á, fenét legyen.</p>
<p><i>A költő:</i> De igazgató úr, hiszen a gróf…</p>
<p><i>Operatőr:</i> Ugyan, hallgasson.</p>
<p><i>Igazgató:</i> Nem bánom, legyen degenerált. Hm, de ha
degenerált, akkor nekem holnap fél kilencre itt kell lenni a
csőnek, beforrasztva… Sipos! telefonáljon a káposztásmegyeri
vízművekhez…</p>
<p><i>A tevehajcsár</i> (arabul): Ejnye, a fűzfánfütyülő
rézangyalát, meddig várjunk még?</p>
<p><i>Szinésznő:</i> Kérem, igazgató úr, azt a nagy jelenetet,
amikor le akarok lépni a trambulinról, de valami titokzatos erő
visszatart, nem lehet megcsinálni.</p>
<p><i>Igazgató:</i> Hogy a micsodába ne lehetne megcsinálni?</p>
<p><i>Szinésznő:</i> Mert én azt nem tudom megcsinálni, azt nem
lehet kihozni.</p>
<p><i>Igazgató</i> (felugrik): Nekem akarja beadni, hogy azt nem
lehet kihozni? Ide nézzen, itt áll a teve, jobbra – itt áll maga,
már mint én – egy szerelmes nő, aki éppen leszáll a tevéről, a
trambulin szélére lép… sötéten maga elé néz… (megjátssza)… kitárja
a karjait… (megjátssza)… a keblei pihegnek… (megjátssza)… egyszerre
eszébe jut minden, maga elé néz sötéten, de nőies kacérsággal…
(megjátssza)… nekem akarja beadni, hogy egy ilyen nőt nem tarthat
vissza valami titokzatos erő? Ne vegyen engem palira, fiam.</p>
<p><i>Operatőr</i> (meggyőződéssel): Látja, hogy lehet.</p>
<p><i>Rendező:</i> Csak bizza ránk. <span class="pagenum"><a name=
"Page_68" id="Page_68">-68-</a></span></p>
<p><i>Tevehajcsár</i> (arabul): Hát mi lesz?</p>
<p><i>Operatőr:</i> Harminc méteren kihozom a titokzatos erőt.</p>
<p><i>Kereskedősegéd</i> (bejön): Alásszolgája.</p>
<p><i>Igazgató:</i> Kitől jön?</p>
<p><i>Segéd:</i> A papirgyárból. Elhoztam a műszalámit.
<span class="pagenum"><a name="Page_69" id=
"Page_69">-69-</a></span></p>
<h3>TEHETSÉG.</h3>
<p>Az öltözőben ültünk és vártuk a felvonás végét. Egyszerre taps
hangzott fel kívülről.</p>
<p>– Mosonyi nyiltszini tapsot kapott – jegyezte meg Palló, az
intrikus gúnyosan. – Megint nem lehet majd bírni vele, a
tehetségtelen hülyével. De utálom.</p>
<p>– Jó, jó, – csak hülyézd! A háta mögött mersz csak beszélni róla
– mondtam neki, – te is félsz tőle, mint a többiek, mert tudod,
hogy elbizakodott és hirtelen haragú. És erősebb is nálad.</p>
<p>Palló csöndesen mosolygott. Aztán egyszerűen ezt mondta:</p>
<p>– Hát tudod mit. Figyelj ide. Én, aki csakugyan gyöngébb és
gyávább vagyok ennél a Mosonyinál, most, öt percen belül, itt
előtted, ezt a Mosonyit kékre-zöldre verem, agyba-főbe püfölöm,
hülye és piszkos gazembernek nevezem: – és ő nemhogy bántani nem
fog engem, de boldog lesz és legjobb barátjának nevez.</p>
<p>Nem volt időm felelni, mert kívülről felzúgott a felvonásvégi
taps. Pillanat mulva kipirult arccal jelent meg Mosonyi hatalmas
atléta-alakja. <span class="pagenum"><a name="Page_70" id=
"Page_70">-70-</a></span></p>
<p>– Őrület, – lihegte, – már harmadszor hívnak ki…</p>
<p>Ebben a pillanatban felugrott Palló, odaugrott Mosonyihoz és
teljes erővel mellbevágta.</p>
<p>Egy pillanatra megdermedtünk. Mosonyi is rámeredt Pallóra,
nyitvamaradt a szája.</p>
<p>Palló azonban szélesen vigyorogva nézett rá és mégegyszer
felemelte az öklét.</p>
<p>– Te disznó! – kiáltotta vidáman és lelkesen ujjongva és még
egyszer mellbevágta – ördögöd van! Hogy csináltad ezt? Óriási
voltál!</p>
<p>Mosonyi elvigyorodott.</p>
<p>– Úgy-e? Úgy-e jó voltam? – mondta boldogan.</p>
<p>– Mi az, hogy jó voltál! A kulisszák körül néztelek!… Hogy
sütötted ki ezt a hatásos trükköt?!… Te… te gazember… (és teljes
erővel vállbarugta az öklével) úgy-e mindig mondtam, te disznó,
hogy egyszer még megmutatod… (újabb box).</p>
<p>Mosonyi boldogan tántorgott.</p>
<p>– Igazán drága vagy – mondta ragyogó szemekkel, – hát
észrevetted?</p>
<p>– Mi az, hogy észrevettem? Ahol művészet van, öcsém, azt én
észreveszem…</p>
<p>– Milyen kedves vagy…</p>
<p>– Ne ugass közbe, barom! Te tehetség vagy és punktum. Disznó
tehetség vagy, csirkefogó, ami igaz, az igaz! Te… te… te nyavalyás…
(hasdöfet) te dög… (szügyetupa) csak azt szeretném tudni… (ököllel
a szemgödörbe) honnan a csudából szeded ezt a fene nagy büdös
tehetséged?</p>
<p>Mosonyi, kék foltokkal a szeme alatt, hebegett a boldogságtól.
<span class="pagenum"><a name="Page_71" id=
"Page_71">-71-</a></span></p>
<p>– Ó, édes Pallókám… tudod, hogy mindig szerettelek… köszönöm,
hogy ilyen kedves vagy hozzám…</p>
<p>– Mi az, hogy kedves vagyok? Fenét vagyok kedves. Miért legyek
kedves? Nem is lehetek kedves egy ilyen utolsóhoz, mint te… de hát
mit csináljak, ha egyszer tehetség vagy? Azt nem lehet letagadni!…
Hülye állat vagy (újabb püff), de tehetséged az van! Nem is értem,
egy ilyen piszok, utolsó analfabéta, mint te… (harsogó nyakleves),
egy ilyen tökkelütött, hájfejű gazember… (fültövönvágás, rögtöni
daganattal), egy ilyen söpredéke az emberi fajtának…</p>
<p>Mosonyi itt egy percre mégis meghökkent. – Tessék? – mondta.</p>
<p>… honnan veszi azt az istenáldott igazi őstehetséget… folytatta
nyugodtan Palló.</p>
<p>Mosonyi arca ismét felragyogott. Mondani akart valamit, de az
ügyelő rontott be, hogy siessen a lámpák elé, még mindig
tapsolnak.</p>
<p>Mikor visszajött, félrevonta Pallót és ezt mondta neki:</p>
<p>– Pallókám, – tudod, nekem sok ellenségem van itt a szinháznál…
de most már látom, hogy egy igaz barátom is van, aki nem irigyel,
hanem elismeri a tehetségemet… Köszönöm Pallókám… Mindig
számíthatsz rám… Igazán nagyon kedves voltál… <span class=
"pagenum"><a name="Page_72" id="Page_72">-72-</a></span></p>
<h3>INFLUENZA.</h3>
<p>Jaj, doktor úr, én nem tudom, mi ez… mit gondol? Attól félek,
kezdődő csúcshurut… nem, nem, a pulzusomat hiába nézi, ez valami
olyan belső láz lehet, tudja, hőmérővel nem lehet lemérni az
ilyesmit, mert a fejem meleg, a lábam pedig hideg és a melegség
szaladgál bennem, ahol mérni akarja, ott egyszerre elmúlik és
átszalad máshová.</p>
<p>Mondja, ez mi lehet, itten, az oldalamba, nem, lejebb, egy olyan
szorító érzés, nem fájás, hanem olyan, mintha húzódnék valami, vagy
mintha az izmokat spulnira akarnák rácsavarni… dehogy kérem, tessék
csak engedni, precizen akarom kifejezni magam: olyan igen, mintha
az idegeket egy spulnira akarnák rácsavarni, de nem egy gömbölyű
spulnira, hanem egy szögletesre, amire nem megy föl, tetszik
érteni? és mondjuk, mintha mégis erőltetnék ezt a spulnit, tetszik
érteni? tessék elképzelni, itt van a spulni, na már most így
elkezdem húzni az izmokat…</p>
<p>Na jó, ha a doktor úr nem hagyja elmondani, hogy mit érzek és
hogyan, akkor miből állapítja meg, hogy mi bajom van? Én igyekszem
magamat <span class="pagenum"><a name="Page_73" id=
"Page_73">-73-</a></span> precizen kifejezni, nem úgy, mint valami
paraszt, aki azt mondja magának, fáj a hasam, akár agyhártyalobja
van, akár vakbélgyulladása… Jó, hát a spulnit hagyom, de ez mi
lehet, ez a furcsa reszelés a torkomban, nem is reszelés pontosan,
hanem olyan viszkető bizsergésféle, tetszik látni, innen idáig –
csak nincsen tüdővészem? Mondja, doktor úr, csak azt mondja meg,
érez az ember tüdőrák esetében egy olyanféle nyomást a gégében, ami
egészen a fülig terjed, de tulajdonképpen nem is nyomás, hanem
olyanféle érzés, mintha egy kéz kinyúlna a tüdőből a bárzsingon
keresztül és megfogná a gégét, de nem szorítaná nagyon, csak úgy,
mintha el akarná engedni egy pillanatra, de megint megfogná… nézze
doktor úr, ne áltassuk egymást, felnőtt ember vagyok és családapa,
nincs szükségem rá, hogy kegyes csalással vigasztaljanak és
szépítsék az állapotomat – hadd tudjak meg mindent, beszéljen
hozzám őszintén és becsületesen, mint férfi férfihez és mondja ki
nyiltan: hátgerincsorvadás-e vagy nem, mikor az ember egyszerre
csak azt érzi, mintha két csigolya a tüdejében – ugyan kérem, ne
tessék zavarni, hát nem a tüdejében, végre nem vagyok egyetemi
tanár – szóval két csigolya, mintha összenőtt volna és az egyiknek
a széle karcolni kezdi a másikat és ennek következtében minden
lélegzetvételnél a gerinc belenyomódik a vesébe? Jó, jó elhiszem,
de tessék már egy kicsit várni, még nem mondtam el mindent és ha a
doktor úr nem hallgatja meg az embernek szubjektiv panaszait, akkor
miből akar diagnózist csinálni? Én nem kérdezek semmit, én nem
akarom befolyásolni, én nem mondom, hogy nekem mire van gyanum, én
tárgyilagosan és elfogulatlanul azt állítom csak, hogy itt
<span class="pagenum"><a name="Page_74" id=
"Page_74">-74-</a></span> balra egy kicsit, a szív fölött,
közvetlenül a két tüdőszárny alatt valami bugyborékolást érzek, így
tesz kérem: pitty, pitty, de mintha a szívből indulna ki és nem
mindig tesz úgy, csak ha az államat így leszorítom a mellemre és a
karjaimat hátracsavarom és behunyt szemmel egy percig visszatartom
a lélegzetemet – akkor rögtön úgy érzem, mintha fuldokolnék és a
gyomromban elpattanna valami – nem lehetséges, hogy a szívemnek van
valami?… nem úgy gondolom kérem, de hallottam, hogy a gutaütés első
tünete szokott úgy kezdődni, hogy a lélegzet egy percre kimarad… és
azonkívül a fülembe valami rémes zúgás is van… és ami a
legborzasztóbb, doktor úr… amin talán gyors műtéttel lehetne még
segíteni… hogy nincs elég levegőm… így, ha nyugodtan fekszem, nem…
de mihelyt kinyitom a számat és egy szót próbálok mondani… mindjárt
fuldokolni kezdek – ugyan, ne tessék már közbeszólni, azt akarom
mondani, de nem jutok hozzá, hogy nem tudok beszélni… nem tudok
beszélni… <span class="pagenum"><a name="Page_75" id=
"Page_75">-75-</a></span></p>
<h3>ÓRÁK.</h3>
<p>Gyerekkorom óta élő lénynek tekintem az órát. Ötéves koromban
pillanatig se kételkedtem benne, hogy az óra, akár falon függ, akár
zsebben ketyeg, akár állványon büszkélkedik, a háziállatok egy
fajtája, olyan, mint a kutya, vagy a ló, szelidített állatfaj, csak
nagyon elbutult és elfásult az örökös munkában. Meg voltam győződve
(már akkor híve voltam a természetes kiváláson alapuló
fejlődéselméletnek), hogy őserdőkben, valahol Afrikában talán, vad
és szabad állapotban is előfordul, mint a vaddisznó, vagy a
vadmacska – persze nem olyan művelt és szelid, mint nálunk,
torzonborz ágakról lóg, durva láncon, félelmes hangon ketyeg,
percmutatója baljóslatuan csillog, hol vadul siet, hol lustán késik
– mint vadwekker esetleg meg is támadja az embert, reggel, mikor
éhes. Valószínűen csapatostul fordul elő, öreg vadinga vezeti őket
– vannak fajták, melyeknek csak nagymutatójuk van.</p>
<p>Az órák értelmi képességeit sohase becsültem sokra. Általában
korlátoltak, fontoskodók és nagyképüek. A szorgalom és
kötelességérzés példaképe az óra, de példaképe a szolgai
túlbuzgóságnak is. <span class="pagenum"><a name="Page_76" id=
"Page_76">-76-</a></span> Tehetségtelen fajta. Elve a vak
engedelmesség és a rend – meggyőződése, hogy csak a szervezett
munka viszi előre az emberiséget, akarom mondani az óraiságot!
Minden óra legyen a helyén és teljesítse kötelességét a többit
bízza a sorsra. Egyformán járni – ez a legfőbb ideáljuk. Bármi
történjék körülötte – első a kötelesség. Iszonyú pillanatokban,
melyekben összeszorult szívvel éreztem, hogy hónapokat és éveket
élek át, hányszor bántott és sértett tárgyilagos ketyegésük,
fontoskodó igyekezetük, amivel tapintatlanul belekotyogtak
legnagyobb szenzációimba, el akarva hitetni velem szűklátókörű és
földhözragadt világfelfogásukat, hogy egyik perc olyan, mint a
másik. Semmi diszkréció nincs egy órában – mikor először öleltem
magamhoz a nőt, akire tíz évig vágytam halálosan, a zsebórám
pofátlanul és szemtelenül tovább kotyogott a zsebemben, ahelyett,
hogy egy pillanatra elhallgatott volna, mintahogy finomízlésű ember
elfordul és igyekszik magát elfelejtetni, ha látja, hogy
fölösleges. De az óra az eltemetett ember zsebében is tovább jár, a
föld alatt – korlátoltságánál fogva mindenre kapható, ami szolgai.
Soha nem történt még meg, hogy egy óra ne jelezte volna pontosan a
lejárt száz percet, ami az elitélt kivégzéséhez kell.</p>
<p>Normális működés közben a céltudatos és munkája jelentőségével
tisztában levő hivatalnok benyomását kelti. Az az érzésed van, hogy
vigyáz rád, számol helyetted, ellenőriz és figyel. Ha hármat üt,
azért üt hármat, mert jól tudja, hogy háromkor el kell menned –
kérlelhetetlen szigorral figyelmeztet erre, olyanvalakinek büszke
önérzetével, aki tudja, hogy őt nem lehet megcáfolni, mert
<span class="pagenum"><a name="Page_77" id=
"Page_77">-77-</a></span> mögötte az órák világszervezete áll,
csupa szervezett óra, akik a „mindenki egyért és egy mindenkiért“
államfentartó elv alapján szolidárisak vele, amikor hármat üt. De
bezzeg mindjárt kiderül korlátoltsága és ötlettelensége, ha
véletlenül magára marad a véleményével. Gyerekkoromban direkt
elrontottam a faliórát, de úgy, hogy azért tovább járjon. Nincs
valami nevetségesebb annál a buta és nagyképű fontoskodásnál,
amivel egy elrontott óra hencegve elüti a féltizenkettőt, aztán
csodálkozva néz körül, hogy a többi órák nem ismétlik és nem
igazolják őt, mert hiszen fél kettő van. Olyan, mint egy hülye
hivatalnok, aki pont aznap érdeklődik a főnök úr kedves feleségének
a hogylétéről, mikor a főnök úr elkergette a feleségét.</p>
<p>Tehetségtelenségének egyik legjellemzőbb pontja az emberismeret
teljes hiánya. Mint wekker, évekig állhat az ember szolgálatában és
mindig újra összetéveszti azt az embert, aki lefekszik, azzal, aki
felkel. Este a szónak szoros és a szónak átvitt értelmében
felhagyja húzni magát, hogy reggel félnyolckor keltse fel azt az
urat, aki este lefeküdt az ágyba. Félnyolckor aztán csodálkozik,
hogy ugyanaz az ember, aki este megbízta, hogy feltétlenül keltse
fel, dühösen a falhozvágja és pofonveri és belelő, mikor
fontoskodva és abban a reményben, hogy most majd megfogják őt
dícsérni, beleordít a fülébe.</p>
<p>Mint az embernél, egy kis egyéni ízt és tehetséget, néha a
betegség vált ki az órából. Néha meghül, vagy náthát kap, ilyenkor
sietni kezd, különvéleményt formál. Sajnos, nem igen érvényesül,
mindjárt óráshoz viszik, meggyógyítják, megint egészséges és buta
stréber lesz belőle. <span class="pagenum"><a name="Page_78" id=
"Page_78">-78-</a></span></p>
<p>Mindez persze nem az én órámra vonatkozik, nyájas olvasó. Az én
órám a legjobb óra a világon, még a nagyapámtól örököltem, tíz éve
nem volt igazítva, – mi? hogy a magáé tíz perccel többet mutat?
ugyan, csapja a falhoz azt a krumplit! ez az óra soha még egy
percet nem késett, úgy nézze meg! <span class="pagenum"><a name=
"Page_79" id="Page_79">-79-</a></span></p>
<h3>IDEGKÓRTAN.</h3>
<p class="center">(Egy német professzor naplójából.)</p>
<h4><i>Első elemzés.</i></h4>
<p>A páciens, L. kisasszony, igen sápadt, mikor klinikánkra
jelentkezik. Nyaka feltűnően meg van nyúlva és igen sovány, arca
előreálló, fehér, finom pihével borított – szája helyén – kóros
elváltozás – két tompavégű, tojássárga színű kemény képződmény,
egymást fedő, mintegy három centiméternyi mekkoraságban. Lábai
fejlettek, lábujjai szétállók, az ujjak között hártyaszerű, sárga
képződmény. Kezek elkorcsosultak, a törzshöz simulók, fehér
tollakkal borítva. Alsótest is tollakkal borítva.</p>
<p>Még mielőtt a kérdéseket betegünknek feltennők, a meglepő
eltéréseket hajlandók vagyunk neurotikus hisztériával összefüggésbe
hozni. Feltevésünk szerint betegünk fiatalkorában
kényszerképzetekkel küzdött, alsó tudatában elnyomott és
átalakított traumák szerepelnek s e testi elváltozásokat ezek a
lelki tünetek vonták maguk után.</p>
<p>Teendőnk: kikutatni ezeknek a neurotikus képzeteknek eredetét és
okát s a tudat felszinére hozni. <span class="pagenum"><a name=
"Page_80" id="Page_80">-80-</a></span> Legalkalmasabbnak találkozik
dr. S. Freud álomfejtési módszere.</p>
<p>Ama kérdésünkre, hogy mit álmodott ma, a páciens első
pillanatban nem akar válaszolni. Jellemző tünet: a beteg igyekszik
takargatni az álmában megnyilvánuló libidit. Hosszas vallatás után
kinyitja a száján kinőtt sárga, csontszerű képződményt s egy első
pillanatra artikulálatlannak tetsző szócskát ismétel kétszer, ezt
<i>gá</i>. Gyakorlott psikoanalitikus előtt persze nem lehet vitás,
mit jelent e szócska: a kisasszony nyilván foglalkozott Freud
elméletével s onnan ismeri a <i>Verdrängung</i>, magyarul
<i>gátlás</i> szócskát. Ennek két első betűjével akarja jelezni,
hogy gátlások akadályozzák álmának elmondásban. A negativ
módszerhez folyamodunk: tárgyakat mutatunk fel, hogy melyikre
reagál. A módszer hosszas kisérletezés után eredményre vezet. Egy
szem kukorica felmutatásakor a beteg hevesen bólint. Nyilvánvaló,
hogy kukoricáról álmodott. Természetesen a <i>kukorica</i> szó
szimbolikusan értendő – feltehető, hogy egy <i>Rica</i> nevű
gyermekkori barátság zavarta meg a paciensnek felforgatott
egyensúlyú lelki életét.</p>
<p>Sajnos, a további érdekesnek igérkező elemzést megakadályozta
egy parasztasszony, aki ezzel a kiáltással: „hát ide futott be az a
rusnya kácsa“ berontott a laboratóriumba és betegünket hóna alá
csapva, eltűnt.</p>
<h4><i>Második elemzés.</i></h4>
<p>Ny. páciens esetét egyik kartársunk említi fel. A kartárs
elmondja, hogy a beteget egy mezőn találta, ahol kétségbeesett
futással száguldott árkon-bokron <span class="pagenum"><a name=
"Page_81" id="Page_81">-81-</a></span> keresztül, alig akarván
szóbaállani ideggyógyász kartársunkkal, aki azt is megfigyelte,
hogy a mezőn egyidejüleg, a páciens háta mögött három agár, két
puskás ember, négy lovas vadász és több komondor futott, azonos
irányban.</p>
<p>Ezen a páciensen is testi elváltozások észlelhetők: fülei igen
hosszúakra meg vannak nyúlva, szája nyitva, szemei forognak és
nyelve kilóg. Egész testét, barnás, fakó szőrzet borítja, arca
megnyúlt, lábujjai kettenkint összeforrva.</p>
<p>Kérdéseket kartársunk nem adott fel, a beteg rendkívüli módon
izgatott állapotára való tekintettel (tartani kellett a fülénél
fogva, mert el akart futni, lihegett, egész teste remegett stb.),
hanem megelégedett a tünetek pontos megállapításával. A beteg nem
akart szóbaállni vele, jóllehet a legszelidebb és leglogikusabb,
értelmes kérdésekkel próbálta a diagnózist megcsinálni. Mikor aztán
arra próbálta rábeszélni, hogy idejöjjön az ideggyógyintézetbe,
ahol meggyógyitjuk, a beteg rendkivül nyugtalan volt, folyton
hátrafelé nézegetett a puskások és agarak felé és erővel futni
akart.</p>
<p>Barátunk, igen helyesen megállapította 1. az agarakkal és
vadászokkal szemben való dementiás jellegű <i>idioszinkráziát</i>;
2. a kifejezetten paranoiás jellegű <i>üldöztetési mániát</i>, amit
az összes tünetek igazoltak. Sajnos, nem volt módjában behatóbban
tanulmányozni az esetet, mert közben a puskás emberek és az agarak
odaérkeztek, kivették kezéből a pácienst és elvitték. <span class=
"pagenum"><a name="Page_82" id="Page_82">-82-</a></span></p>
<h3>A LEBESZÉLŐBEN.</h3>
<p>Reggel levelet kaptam, hogy 131313 számú sorsjegyem megnyerte a
2 K 29 filléres főnyereményt és a 2,000.000 K-ás jutalmat, legyek
szíves, vegyem fel. Nem tudom, mások hogy vannak ezzel a dologgal,
én bevallom, nagyon örültem neki, lehet, hogy nem vagyok normális
ember, de örültem. Mindjárt el is mentem hogy majd fölveszem de még
nem volt nyitva a bank, lementem egy kicsit sétálni a
Dunapartra.</p>
<p>Fütyörészve nézegettem a vizet, mikor egyszerre egy kemény
tenyér nehezedett a vállamra.</p>
<p>– Térjen magához, szerencsétlen – mondotta hadarva egy magas,
bústekintetű férfi.</p>
<p>Mire én:</p>
<p>– Tessék?</p>
<p>– Tegyen le végzetes tervéről, – folytatta a bústekintetű férfi
és ásított egyet.</p>
<p>– Ugyan, hát mit gondol felőlem? – szabadkoztam.</p>
<p>A bústekintetű férfi, anélkül, hogy a karomat eleresztette
volna, cigarettára gyújtott, megint ásítozott, megdörgölte a fülét,
aztán barátságosan megveregette a vállam.</p>
<p>– Na gyerünk, gyerünk.</p>
<p>– Hová megyünk? – jegyeztem meg szerényen. <span class=
"pagenum"><a name="Page_83" id="Page_83">-83-</a></span></p>
<p>– A lebeszélőbe. Figyelmeztetem, hogy ne ellenkezzék, mert
kénytelen leszek karhatalmat venni igénybe. Ha nyugodtan
viselkedik, nem bántjuk.</p>
<p>Karhatalomról lévén szó, kábultan és rémülten követtem.
Másfélórás gyaloglás után, mialatt egyetlen szót se váltottunk, egy
külvárosi ház előtt állott meg kísérőm.</p>
<p>– Tessék bemenni, – mondta és egy kicsit meg is lökött.</p>
<p>Alacsony hivatalszobába léptünk, a szoba fölött ez állt, fekete
betűkkel: „<i>II. számú Kerületi Lebeszélő Osztály és
Iktató.</i>“</p>
<p>Hosszú farács húzódott egy deszkaasztal mellett, több nyílással,
melyek mögött hivatalnokok körmöltek.</p>
<p>– Menjen oda a harmadik rácshoz, – mondta nekem az egyik. –
Kérem főlebeszélő úr…</p>
<p>Egy száraz hang:</p>
<p>– Mi az?</p>
<p>– Tessék felvenni az adatokat.</p>
<p>– Ugyan hagyjon békén nem látja, hogy el vagyok halmozva? Küldje
a Kovácshoz.</p>
<p>– Jöjjön ide, – kiáltott rám valaki.</p>
<p>Alázatosan odamentem.</p>
<p>– Neve? – kérdezte a hivatalnok, anélkül, hogy felnézett
volna.</p>
<p>– Kérem szépen, én…</p>
<p>– Neve?! – kiáltott rám fenyegetően.</p>
<p>Mondtam.</p>
<p>Ezután egy csomó adatot kért még, kitöltött egy blankettát,
ideadta és becsukta a rácsot.</p>
<p>– Hová menjek ezzel? – kérdeztem tanácstalanul.</p>
<p>– A negyedik emeletre, 14. szám alá, Ungemütlich segédlebeszélő
úrhoz. Ott lebélyegzik, a lebélyegzett íráshoz kér egy
kitöltő-lapot, egy kijelentő cédulát, egy bejelentőt és egy
feljelentőt. Ezeket <span class="pagenum"><a name="Page_84" id=
"Page_84">-84-</a></span> átviszi az összeíró ügyosztályba, ott
átvezetik a szelvényt a kihallgató jegyzőkönyvbe, a másolatot
megkapja, azt a raktárban aláiratja és visszahozza nekem.</p>
<p>– Igenis.</p>
<p>Két óra se telt bele, ott voltam a Gyűjtő és Ellenőrző Osztály
fogalmazója előtt. Nem lehetett elmenni, mert egy rendőr állandóan
a sarkamban volt, azzal az utasítással, hogy magamra ne hagyjon,
míg el nincs intézve a lebeszélés.</p>
<p>– Tessék, segédlebeszélő úr, ez az – mondotta a rendőr.</p>
<p>A segédlebeszélő rátámadt a rendőrre.</p>
<p>– Már megint tizenkettő után hozzák nekem a feleket? A fene
essen ebbe a nyavalyás vircsaftba! Csak én legyek marha, a többiek
urizálnak. Legközelebb, ha tizenkettő után jönnek, mindkettőjüket
kihajítom.</p>
<p>A rendőr hallgatott, a segédlebeszélő rám kiáltott:</p>
<p>– Mit áll itt? Adja ide az irásokat.</p>
<p>Átadtam a tizenkét cédulát, amit közben összegyűjtöttem.
Átvizsgálta őket, ásított, aztán a következőket mondta:</p>
<p>– Tegyen le végzetes tervéről… aoiá… de álmos vagyok…
térjenvisszaazélet napsugarasmezejére… öböböböbö…
azéletmindenkiszámára tartogatmég örömöket… megértette?</p>
<p>– Igenis, csakhogy –</p>
<p>– Ne feleseljen. Megigéri becsületszavára, hogy soha többé nem
tör önnön életére?</p>
<p>– De hiszen én –</p>
<p>– Elég. Megigéri becsületszavára és kész, elmehet. És máskor
ilyen ügyekben ne tizenkettő után tessék jönni, mert én nem vagyok
a bérese az uraknak, tetszik érteni. Alászolgája. <span class=
"pagenum"><a name="Page_85" id="Page_85">-85-</a></span></p>
<p>Elsompolyogtam, de a következő percben képéből kikelve ordított
utánam.</p>
<p>– Hé!… Hát az igazolványt én vigyem le az iktatóba?</p>
<p>Rémülten álltam meg.</p>
<p>– Ezeket vezettesse be megfelelő helyeken, iktassa át,
bélyegeztesse le és vétesse fel… Majd a biztos úr útbaigazítja.</p>
<p>Kezembe csapta az iratokat és bevágta az ajtót. A rendőr
ásított, aztán intett, hogy gyerünk, ő is szeretne már ebédelni.
Megköszöntem a szívességét, borravalóul átadtam neki főnyereményt
nyert sorsjegyemet, felkapaszkodtam az ablakra és leugrottam a
negyedik emeletről. <span class="pagenum"><a name="Page_86" id=
"Page_86">-86-</a></span></p>
<h3>BARÁTOM, A VÁLLALKOZÓ.</h3>
<p>Délelőtt tízkor sürgönyt kaptam, hogy délután egynegyed ötkor
jelenjek meg a Nyújork-kávéházban, rendkívül sürgős és számomra
életbevágó fontosságú ügyben. Délután egy órakor újabb sürgöny
érkezett, hogy ne egynegyed ötkor, hanem félhatkor jöjjek és ne a
Nyújorkba, hanem a budai Filadelfiába. További sürgöny véglegesen
és visszavonhatatlanul az Andrássy-kávéházban jelölte meg a helyet,
az időt este féltizenkettőkor.</p>
<p>Megjelentem a megjelölt időben és helyen, ahol a pincér egy
levéllel várt, a levélben az volt, hogy legyek szíves, fáradjak el
azonnal az ujpesti Otthon-kávéházba, ott vár rám a sürgöny
feladója.</p>
<p>Elmentem Ujpestre és beültem a kávéházba. Néhány perc mulva
alacsony, szőke fiatalember jelent meg asztalomnál, bemutatkozott
és leült. Kérdésemre, hogy ő hivatott-e, gyorsan bólintott, hogy
igen. Megkérdezte, hogy vagyok és mit szólok hozá, milyen soká tart
a háború.</p>
<p>– Hát bizony, – mondtam – éppen hogy eléggé. Már az igaz.
<span class="pagenum"><a name="Page_87" id=
"Page_87">-87-</a></span></p>
<p>– És ki tudja még meddig tart – mondta.</p>
<p>– Bizony, csak az isten tudhatja – jegyeztem meg.</p>
<p>– Tessék elhinni, már vége lehetne – fűzte tovább.</p>
<p>– Majd csak vége lesz – válaszoltam.</p>
<p>Köhögött és a körmét kezdte piszkálni.</p>
<p>– Hát, kérem, – mondtam én – hát miről van szó?</p>
<p>– Hogy – hogy miről? – kérdezte.</p>
<p>– Úgy értem, a sürgönyök miatt…</p>
<p>– Ja, arról. Hát igen, kérem, egy vállalkozásról lenne szó.</p>
<p>– Értem. Miféle vállalkozásról?</p>
<p>– Hiszen éppen ez az. Ez az, kérem. Nagyon helyesen tetszik
kérdezni, hogy miféle. Éppen emiatt akartam önnel beszélni.</p>
<p>– Állok rendelkezésére.</p>
<p>– Mert, kérem, az emberek mindenfélét csinálnak. Mondok,
csinálni kellene valamit.</p>
<p>– Nagyon helyes.</p>
<p>– Csakhogy alaposan meg kell fontolni a dolgot. Ezért akartam
beszélni önnel.</p>
<p>– No igen… nagyon megtisztelő… tehát…?</p>
<p>– Tudom, kérem, hogy azt nem lehet úgy egykettőre
nyélbeütni.</p>
<p>– Mégis… talán nagy általánosságban tessék elmondani – talán
lapvállalkozás.</p>
<p>– Azt most még nem mondhatom meg. Nem éppen lap. De esetleg az
is. De ezt még meg kell fontolni. Nézetem szerint éppen ezt kell
megfontolni.</p>
<p>Szünet állt be.</p>
<p>– Egyelőre az a fontos, – kezdte újra – hogy <span class=
"pagenum"><a name="Page_88" id="Page_88">-88-</a></span> amig nem
biztos a dolog, nem szabad senkinek beszélni róla.</p>
<p>– Kérem, kérem – biztosítottam.</p>
<p>– Mert még nem lehet tudni… az nem megy máról-holnapra… az
nagyon veszélyes, ha előre beszél róla az ember… tetszik tudni,
ellopják az ötletet…</p>
<p>– Persze – mondtam – és tekintve, hogy pénzről van szó,
biztosan…</p>
<p>– Azt éppen nem mondhatnám. Pénz egyelőre nincs. Csak lesz majd,
ha a dolog sikerül.</p>
<p>– Mégis, – mondtam óvatosan – milyen természetű dolog ez?</p>
<p>– Hiszen éppen emiatt akartam önnel beszélni, hogy milyenféle
legyen. Mert azt elő kell készíteni, azt kell megfontolni. Nem
szabad elhamarkodni, ha az ember sok pénzt akar keresni.</p>
<p>– Már az igaz.</p>
<p>– Majd ha aztán már lát az ember egy kis pénzt, – folytatta
lelkesen – akkor lehet bátrabban csinálni. Ha nekem együtt lesz egy
kis pénz, akkor én nem nézem a fáradságot.</p>
<p>– Oh, bizonyos vagyok benne…</p>
<p>– Majd meglátja, hogy én nem vagyok smucig ember. Én nem fogom
eltitkolni ön előtt, ön ellenőrízhet majd, hogy mennyit kerestem a
vállalkozáson… nálam lehet keresni, barátom…</p>
<p>– Meg vagyok győződve róla. Mégis, hogy kezdünk hozzá?</p>
<p>– Na, hát helyben vagyunk. Erről akartam önnel beszélni. Én az
ön eszét nagyon sokra becsülöm és meg vagyok győződve róla, hogy ön
segítségemre tud lenni… Ezért fordultam önhöz és senki máshoz…
Nekem nem kell mindenféle ember, <span class="pagenum"><a name=
"Page_89" id="Page_89">-89-</a></span> nekem maga kell, igenis
maga… hozzám jöhet, kérem, Anatole France is, én nem bánom,
akármilyen ember, énnekem nem kell…</p>
<p>– Nagyon köszönöm, – rebegtem – hát akkor miben lehetnék…</p>
<p>– Erről van szó, kérem. Én nem vagyok egy lángész, én ezt tudom,
– ne tessék tiltakozni, nem restellem én – én magam nem igen tudnám
– de ha ön nekem tud mondani valamit, amivel pár százezer forintot
lehetne keresni… hát én nem feledkeznék meg önről, azt elhiheti… én
nem kivánnám ingyen, mint sok gazember.</p>
<p>A pincér jelezte, hogy záróra van. Fölálltunk.</p>
<p>– Hát gondolkozzék – mondta.</p>
<p>– Jó, – mondtam – majd gondolkozom.</p>
<p>– És ha tud valamit, irjon rögtön.</p>
<p>– Majd írok – mondtam.</p>
<p>– Hanem egyet: diszkréció! Senkinek egyetlen szót se! Senkinek!
Az ilyen dolog nem megy másképp! Mihelyt az ember elárulja, más
csinálja meg. Csak bizza rám, maga fiatalember, maga ezt nem érti.
Nem akarom, hogy megelőzzenek. Ennyiben maradunk: senkinek egy szót
se!!</p>
<p>– Ennyiben.</p>
<p>– Alásszolgája.</p>
<p>– Alásszolgája.</p>
<p>Negyed egy volt és én ott ültem Ujpesten. <span class=
"pagenum"><a name="Page_90" id="Page_90">-90-</a></span></p>
<h3>TUDOMÁNY.</h3>
<p>– Kedves kolléga úr, érdekes esetből kifolyólag kerestem fel,
mint olyan elmeorvost, akinek tudományos képzettségéről, az
elmebajok megállapításában való megbízhatóságáról legalább úgy meg
vagyok győződve, mint a magaméról.</p>
<p>– Nagyon kedves és igazságos, kedves kolléga úr. Nekem is az a
nézetem, hogy az elmegyógyászatban körülbelül mi ketten vezetünk,
holtversenyben.</p>
<p>– Bizonyára, kolléga úr. A helyesen megértett tudomány diadalát
látom abban, hogy elmegyógyászati kérdésekben mi körülbelül
megegyezünk. Azért kerestem fel, hogy közösen bizalmas kettesben, a
„négy szem többet lát“ elv alapján beszéljük meg ezt az érdekes
esetet.</p>
<p>– Csupa fül vagyok, kolléga úr.</p>
<p>– Annak a megállapításáról van szó, kedves kolléga úr, vajjon
én, aki önnel e percben beszélek, őrült vagyok-e vagy sem?</p>
<p>– Nagyon érdekes kérdés. Már gondoltam rá magam is. Szóval ezt
akarja velem megbeszélni?</p>
<p>– Ezt. Eleinte arra gondoltam, hogy mint az ország első
elmeorvosa, ezt a betegséget magam <span class="pagenum"><a name=
"Page_91" id="Page_91">-91-</a></span> állapíthatom meg magamról;
de aztán eszembe jutott, hogy magamról lévén szó, mégis csak jobb
lesz, ha konziliumot hívok egybe, legalább is két orvost, akik
ehhez legjobban értenek. Meghívtam hát magamat és önt erre a
konziliumra.</p>
<p>– Nagyon helyes, kolléga úr. Akkor talán mindjárt kezdhetjük is
a tanácskozást?</p>
<p>– Parancsoljon velem.</p>
<p>– Egyelőre nincsen kifejezett véleményem erről az érdekes
esetről. Mindenesetre érdekel, mi az ön véleménye?</p>
<p>– Az én véleményem az, hogy őrült vagyok.</p>
<p>– Mindenesetre megfontolandó vélemény olyan ember részéről, aki
az elmebetegségekben olyan kitűnő szaktekintély, mint kolléga
úr.</p>
<p>– Ön hízeleg, kolléga úr.</p>
<p>– Szó sincs róla. De térjünk a tárgyra. Abban ugy-e mind a
ketten megegyezünk, hogy az őrültségnek mi a legfőbb ismérve.</p>
<p>– Hogyne, hogyne. A fix ideát gondolja, nemde, kolléga úr?</p>
<p>– Természetesen. Kolléga úr ezt nagyon jól tudja. Tehát meg kell
állapítanunk, hogy van-e kolléga úrnak fix ideája. Abban, ugy-e,
megegyezünk, hogy mit értsünk fix idea alatt?</p>
<p>– Hogyne. Fix idea, azaz téveszme alatt egy kényszerképzetet
értünk, mely a különben helyesen, vagyis logikusan működő emberi
értelemben automatice felvetődött, egy hibás képzetet önmagunkról,
teszem fel, hogy valaki császárnak képzeli magát, holott nem
az.</p>
<p>– Nagyon helyes. Hiszen mind a ketten tudjuk, hogy az őrültek,
fixa ideájuktól eltekintve, egészen helyesen gondolkodnak. Nos
tehát, lássuk, <span class="pagenum"><a name="Page_92" id=
"Page_92">-92-</a></span> van-e kolléga úrnak rögeszméje? Mert ha
nincs, ha minden gondolata helyes és logikus, akkor kolléga úr nem
őrült.</p>
<p>– Úgy van.</p>
<p>– Nos tehát lássuk, van-e önmagáról rögeszméje. Hogy híjják,
kolléga úr?</p>
<p>– Igy és így.</p>
<p>– Helyes. Rendben van. Kicsoda kolléga úr?</p>
<p>– Elmeorvos.</p>
<p>– Helyes. Hol lakik, kolléga úr?</p>
<p>– Itt és itt.</p>
<p>– Nagyon helyes. Ön tehát nagyon jól tudja, hogy ön kicsoda és
micsoda, mert amit mondott, az szóról-szóra igaz. Önnek tehát
nincsen rögeszméje önmagáról, ezek szerint az a nézetem, hogy
kolléga úr nem őrült.</p>
<p>– Nekem pedig az a véleményem, hogy őrült vagyok.</p>
<p>– De hiszen nincsen rögeszméje! Hiszen tisztában van vele, hogy
micsoda.</p>
<p>– Igen. Őrült vagyok.</p>
<p>– Pedig, mint láttuk, nem az.</p>
<p>– Igazán azt hiszi?</p>
<p>– Hát persze. Hiszen bebizonyítottam.</p>
<p>– Ohó, álljunk csak meg. Hiszen ha nem vagyok őrült, akkor az,
hogy őrültnek hiszem magam, akkor ez egy hibás eszme, egy
rögeszme!</p>
<p>– Úgy van!</p>
<p>– De hiszen akkor nekem rögeszmém van, hiszen akkor én őrült
vagyok.</p>
<p>– Hát persze. Ha rögeszméje van, akkor őrült.</p>
<p>– Tehát őrült vagyok?</p>
<p>– Miután rögeszméje van, nyilván az. <span class=
"pagenum"><a name="Page_93" id="Page_93">-93-</a></span></p>
<p>– Ohó, álljunk csak meg. Ön azt mondja, a rögeszmém, hogy őrült
vagyok. De hiszen tényleg az vagyok, az imént mondta. De hiszen
akkor ez nem rögeszme, akkor ez egy logikus gondolat. Tehát nincs
rögeszmém. Tehát mégse vagyok őrült. Tehát csak rögeszme, hogy
mégse vagyok őrült. Tehát csak rögeszme, hogy őrült vagyok, tehát
rögeszmém van, tehát őrült vagyok, tehát nem rögeszme, hogy őrült
vagyok, tehát igazam van, tehát nem vagyok őrült. Mégis csak
gyönyörű dolog a tudomány!</p>
<p>– A leggyönyörűbb, kolléga úr! De legalább annyira kell érteni
hozzá, mint mi ketten. <span class="pagenum"><a name="Page_94" id=
"Page_94">-94-</a></span></p>
<h3>TŰZRENDÉSZET.</h3>
<p class="center">(Drámai jelenet.)</p>
<p class="center">(A szinpad sötét, elhagyott színpadot ábrázol,
olyan színpadot, amin éppen nem játszanak semmit. Komor kulisszák
lógnak le árván a zsinórpadlásról. – Dörgő hang veri fel a csendet,
utána fenyegető csönd. Majd nehéz robajjal felnyílik a sülyesztő és
egy démoni sziluet emelkedik belőle a színre.)</p>
<p><i>Démoni sziluet</i> (ordítva): Vandrák! (Csendesebben.)
Vandrák! (Halkan.) Vandrák. (Maga elé.) A disznók, már félhat és
még nincs itt az ügyelő. (Megnyom egy gombot, kékes, temetői fény
önti el a színpadot.)</p>
<p><i>Egy alak</i> (a rivaldaszegélyről felkapaszkodik a színpadra.
Utána két komor árnyék.)</p>
<p><i>Sziluet:</i> Vandrák, maga az?</p>
<p><i>Alak:</i> Az igazgató urat keressük.</p>
<p><i>Igazgató:</i> Én vagyok az. Mi tetszik?</p>
<p><i>Alak:</i> Tűzrendészeti bizottság.</p>
<p><i>Igazgató</i> (olvadékonyan): Ó… bocsánatot kérek,
parancsoljanak az urak… Miről van szó?</p>
<p><i>Főtűzrendész:</i> Tűzrendészeti vizsgálatot fogunk tartani.
Megállapítandó, hogy a színház tűz esetén veszélyes-e. <span class=
"pagenum"><a name="Page_95" id="Page_95">-95-</a></span></p>
<p><i>Igazgató</i> (elomlón): Ó… hát hogy tetszik gondolni ilyet…
Már hogy volna veszélyes… Ebben a szinházban először is nem üthet
ki tűz; másodszor, ha kiüt, az egy vicc, egy nevetség, mert a
szinház direkt arra épült, hogy tűz üssön ki benne – mert ebben a
szinházban ha tűz üt ki, a közönség röhögni kezd és a tűz elkékül
és megpukkad mérgében, hogy hiába ütött ki.</p>
<p><i>Főtűzrendész</i> (szárazon): Köszönöm, majd egyénileg fogom
megállapítani. Az a kérdés, hogy tűz esetén kitörhet-e pánik a
helyiségben és hogy tud-e menekülni a közönség. Mi ez itten, ahol
állunk?</p>
<p><i>Igazgató:</i> Ez kérem, a színpad.</p>
<p><i>Tűzrendész:</i> Úgy. Színpad. És ezen akarnak maguk
játszani.</p>
<p><i>Igazgató:</i> Gondoltunk rá eleinte mi is, hogy pincében
játszunk, vagy kályhacsőben, vagy egy torony tetején, vagy egy
búvárharang belsejében, de aztán mégis csak ráfanyalodtunk, hogy
színpadon játszunk.</p>
<p><i>Tűzrendész:</i> Szóval elismeri, hogy csak üzleti érdekből
választották ezt a helyiséget és nem gondoltak a kellő
tűzbiztonságra. Hol vannak itt az elő írt biztonsági
felszerelések?</p>
<p><i>Igazgató:</i> Tessék, ez a vasfüggöny. Tűz esetén azonnal
leszalad és elzárja a nézőteret.</p>
<p><i>Tűzrendész:</i> Várjunk csak. Ki ereszti le tűz esetén ezt a
függönyt? Miért nem áll itt senki?</p>
<p><i>Igazgató:</i> Az ügyelőnek kell itt állni.</p>
<p><i>Tűzrendész:</i> Miféle ügyelő? Én nem látok itten semmiféle
ügyelőt.</p>
<p><i>Igazgató:</i> Még nincs itt. De most nincs is tűz.
<span class="pagenum"><a name="Page_96" id=
"Page_96">-96-</a></span></p>
<p><i>Tűzrendész:</i> Nagyon szép. Szóval maguk arra várnak, míg
tűz üt ki és majd akkor küldenek az ügyelőért. Majd ezt beveszem a
jelentésbe.</p>
<p><i>Igazgató:</i> De kérem, az előadás alatt itt van az ügyelő,
itt áll a függönysodrony mellett.</p>
<p><i>Tűzrendész:</i> Itt áll, persze hogy áll. Itt lábatlankodik
és ugrál, esetleg cigarettázik is és felgyujtja a függönyt. Majd
ezt is beveszem a jelentésbe.</p>
<p><i>Igazgató:</i> De könyörgöm alássan…</p>
<p><i>Tűzrendész:</i> Bízza csak rám. Ez a színház egy tűzfészek,
egy pánikgyár, egy katasztrófatelep. Ebből a színházból tűz esetén
nem lehet elmenekülni, itt mindenki bennég, megsül,
összepörkölődik, mint egy rossz rerniben a rétes, mert ennek a
szinháznak nincs ajtaja, nincs ablaka, nincs rajta egy nyílás, amin
ki lehetne menekülni tűz esetén, ebből a szinházból nem tud elfutni
egy egér, ennek a szinháznak nincs felszerelése, nincs
vízvezetékcsöve, nincs…</p>
<p><i>Igazgató</i> (rémülten): Már hogy tetszik ilyet mondani?
Nyolc ajtaja van, tessék megnézni… mindegyik két méter széles…</p>
<p><i>Tűzrendész:</i> És maga azt hiszi, hogy ez elég? Előírás
szerint ahhoz, hogy ötszáz ember harminc másodperc alatt kiürítsen
egy kétszáz négyzetméter mekkoraságú területet, nem nyolc, hanem
kilenc és nem két méter, hanem két méter nyolc centiméter széles
ajtó kell. Ez a teória, ez ki van számítva és ha ez nincs, akkor
nem lehet elmenekülni, mindenki bennég, megsül. Bevenni a
jelentésbe, hogy ebből a szinházból tűz esetén nem lehet
elmenekülni semerre.</p>
<p><i>Igazgató</i> (ájultan): Jézus Mária… <span class=
"pagenum"><a name="Page_97" id="Page_97">-97-</a></span></p>
<p><i>Tűzrendész:</i> És ez itten egy vízvezetékcső, ez a
szalmaszál, ez a hajcsövesség?</p>
<p><i>Igazgató:</i> De hiszen harminc centiméter széles…</p>
<p><i>Tűzrendész:</i> Ez?! Ez?! Ez a hajszálér? Hisz ezen annyi víz
se tud bejönni, amivel egy bélyeget le lehet ragasztani. Be fogom
venni a jelentésbe, hogy nincs víz, nem lehet oltani és ha tűz üt
ki, nem lehet menekülni, előírás szerint…</p>
<p><i>Egy hang</i> (a háttérben): Tűz!!… Tűz!!</p>
<p><i>Tűzrendész</i> (egy pillanat alatt eltünik a vízvezetéki
csőben s a következő másodpercben már kint van a háztetőn, a
harmadik másodpercben már lent szalad az utcán).</p>
<p><i>Igazgató</i> (a nyitott ablaknál kiabál utána): Főtűzrendész
úr! Tessék visszajönni! Tévedés! Az a csirkefogó ügyelő játszott a
kulisszák mögött „tüz“-et a súgóval… A súgó bemondja a tüzet…</p>
<p><i>Tűzrendész</i> (dühösen tovább nyargal): Lárifári! Be fogom
venni a jelentésbe. <span class="pagenum"><a name="Page_98" id=
"Page_98">-98-</a></span></p>
<h3>PÁLYÁZOM A NOBEL-DIJRA.</h3>
<p>Egész nyugodtan meg merem írni, hogy pályázom a Nobel-alapítvány
költői díjára és azt is, hogy milyen minőségben óhajtok pályázni: A
zsüri valószinüleg nem tud magyarul, a zsüri most hinduul tud csak:
odaadta a Nobel-dijat Rabindranath Tagore hindu költőnek, akit
ezzel a világ legnagyobb költőjének nevezett ki.</p>
<p>Már zsenge gyermekkorom óta a Nobel-dijra pályázom. Költeményeim
Petőfi, Heine, Beaudelaire, Maeterlinek és más álnevek alatt
jelentek meg. Belevittem költeményeimbe azt az általános, emberi
hogyhijjákot, amit a Nobel-díj alapítója feltételül tűzött. Minden
élő nyelven megpróbálkoztam: hiába. A Nobel-díjat nem kaptam meg.
Megkapta helyettem Rabindranath Tagore, a hindu költő. Miért kapta
meg a hindu költő? – kérdi nagyságos asszonyom. – Mennyiben
képviseli a a hindu költő az én érzelmeimet, vagy a kegyed
érzelmeit, nagyságos asszonyom, vagy azoknak az európai uraknak az
érzelmeit, akik mint zsüri odaitélték a díjat? – Hát, kérem,
nagyságos asszonyom, mindjárt megmagyarázom. Itt van Rabindranath
Tagore egyik csodaszép költeménye, mely így hangzik: <span class=
"pagenum"><a name="Page_99" id="Page_99">-99-</a></span></p>
<p>„<i>Mikor a tamarix-fára először felmásztam, gyermekkoromban,
akkor az én kis szívem még olyan volt, mint egy akaju-boabob,
amelyen a drugho-madár fütyörész.</i></p>
<p><i>De most már az én szívemben nem a drugho-madár, hanem a
hatalmas Mahadő-Biskája énekel és így tesz: piri, piri.</i>“</p>
<p>Pardon, pardon, nagyságos asszonyom, egy percre. Nagyságos
asszonyom azt jegyzi meg kissé felületesen, hogy mi ez a frász,
hisz ez nem egy vers, se rim nincs benne, se ritmus, mi az hogy
boabob és drugho és általában az egész vacak micsoda légyen. Előre
kell bocsátanom, hogy a zsüri ezeket a verseket angol fordításban
ismerte meg és hogy a hindu verseket így írják, hát így írják. És
hogy ez a vers miért gyönyörű és miért tetszett azoknak az uraknak,
akik a díjat adják az embernek? Hát nézze, kérem, nagyságos
asszonyom. Ebben a versben az a gyönyörű, hogy ebben a versben
exotikus zamat van. Hogy mit értünk exotikus zamat alatt? Exotikus
zamat alatt azt értjük, hogy az ember soha életében nem hallotta
azt a szót, hogy tamarix és boabob és Mahadő, és hogy ő a verset
egészen másképpen szokta élvezni és rá például csak rim és ritmus
hat, – mindezekből viszont arra a következtetésre jut, hogy milyen
furcsa emberek lehetnek, akik ilyesmin törik a fejüket, ezek a
hinduk. Hát nem ütötte meg, nagyságos asszonyom, lelkében a
legmélyebb húrokat az a nagyszerű gondolat, hogy amikor a
tamarix-fára mászott a költő, akkor még csak a drugho-madár
fütyörészett, később pedig maga a nagy Mahadő? Mikor szerelmes
volt, mikor bánata volt, mikor örült, nem gondolt lelkesen a
baobobra? Nem? Nagyon csodálom. <span class="pagenum"><a name=
"Page_100" id="Page_100">-100-</a></span></p>
<p>De mit magyarázzak sokat: megyek haza dolgozni. A feleségem
úgyis nagyon furcsán néz reám, mióta ez a Rabindra… dranath Tagore
megnyerte a Nobel-díjat; szárazon és figyelmeztetően kijelentette,
hogy jövő évben, éppen abban az időben, mikor a Nobel-díjat adják,
neki sürgősen szüksége lesz kétszázezer koronára, hát úgy osszam be
magamnak. Különben is ifjú költőink, mint hallom, máris gyakorolják
magukat az exotikus lírában, most ez az irány, mióta ez a Rabindra…
na, nem akarom előlről kezdeni.</p>
<p>Ezek itt… ez néhány kisérlet, néhány pályamunka… Ez itt a
<i>Pápua álmok</i> sorozat, amit holnap szándékozom beküldeni a
Nobel-akadémiára. Ha megengedi, felolvasom az egyiket.</p>
<div class="poem">
<div class="stanza"><span class="i0">„Mikor
megláttalak<br /></span> <span class="i0">Átfúrt
orrlikadban.<br /></span> <span class="i0">Egy vaskarika lógott,
crixcrax-fából<br /></span> <span class="i0">De le voltál sülve a
naptól<br /></span> <span class="i0">És majdnem fehér
voltál<br /></span> <span class="i0">De le voltál sülve a
naptól<br /></span> <span class="i0">Te pofokatepe<br /></span>
<span class="i0">Te pekefetopó.“<br /></span></div>
</div>
<p>Na jó, így marhaság, ha hallja az ember és tudja, hogy én írtam.
Csakhogy én ezt patagóniai levélbélyeggel fogom küldeni és
<i>Bua-buo-Tsingula</i> pápuai költőnek írom magamat alá, – majd
meglátja, milyen gyönyörü lesz akkor mindjárt és hogy fog tetszeni
azoknak a Nobeléknak! Mennyi báj, mennyi primitiv erő, mennyi
exotikus tűz és nyers poézis lesz benne… ha én azt mind el tudnám
mondani magának. Mondja, hogy én mondtam, ezzel a verssel még
találkozunk angol fordításban és angolból lefordítják még magyarra
is… és akkor talán még nekem is tetszeni fog. <span class=
"pagenum"><a name="Page_101" id="Page_101">-101-</a></span></p>
<h3>VITATKOZÁS.</h3>
<p>Én most megmagyarázom nektek, hogy mi az oka a háborúknak.</p>
<p>A háborúknak az az oka, hogy az emberek mind nagyon okosak és
értelmesek és nem szeretik a nyers, durva erőszakot, hanem mindent
szellemi fölénnyel, értelemmel, meggyőződéssel és meggyőzéssel
szeretnek elintézni.</p>
<p>Mert ha a háború oka a nyers erőszak volna, akkor már régen
kiderült volna, hogy ki az erősebb, az erősebb már régen átvette
volna uralmát a Földön, a gyöngébb elpusztult volna és helyreállott
volna az egyensúly.</p>
<p>De az emberek nagyon okosak és értelmesek és a felmerült
ellentéteket elvont, szellemi tornában, úgynevezett <i>vitákban</i>
szeretik elintézni. Ebből származott az egész irodalom, a sok
könyv, a különféle világnézletek, a diplomácia, a sajtó és egyéb
hadifelszerelés.</p>
<p>Aki ebben kételkedik, annak számára határozzuk meg pontosan és
szabatosan, hogy mit értünk <i>vita</i>, vitatkozás alatt.</p>
<p>Vita alatt, úgyebár, két egyformán felkészült, <span class=
"pagenum"><a name="Page_102" id="Page_102">-102-</a></span>
értelmes és gondolatait helyesen kifejezni tudó embert értünk,
akiknek egymással ellenkező felfogásuk van egy bizonyos dologról,
és akik mindenáron azon vannak, hogy a másikat meggyőzzék arról,
hogy nem a másiknak a felfogása helyes, hanem az övé. Ennek a célja
nyilvánvaló: miután cselekedeteinket világfelfogásunk irányítja, a
megváltozott világfelfogással megváltoztatjuk cselekedeteinket is,
és ebből jön ki az egész történelem. Például, tegyük fel, hogy két
hatalmas úr, aki dönthet nagyfontosságú kérdésekben, esetleg abban
is, hogy legyen-e háború, vagy ne legyen: mondom, tegyük fel, hogy
ennek a két kitünő eszű és okos embernek kétféle felfogása van az
élet céljáról. Az egyik úgy véli, hogy az élet célja az egyén
érvényesülése, a másik, hogy az élet célja a fajta érvényesülése.
Ehhez képest az egyik óhajtja a háborút, a másik nem, amiből
nyilvánvalóan háború lenne, mert aki óhajtja a háborút, az rá tudja
erőszakolni arra, aki nem óhajtja, s végeredményben azon tör ki a
háború, hogy legyen-e, vagy ne legyen. Már mostan, úgy-e, ez a két
egyformán kitünő eszű ember szeretné szellemi tornában, úgynevezett
<i>vitában</i> elintézni a kérdést: összeülnek hát, hogy egymást a
saját felfogásukról meggyőzzék.</p>
<p>De mi lesz ebből? Mind a kettő egyformán okos és kitünő ember és
egyformán helyes és átgondolt, kipróbált érvekkel bizonyítja a
saját igazát. A vége tehát nem lehet más a dolognak, mint hogy a
céljuk sikerül és tényleg meg tudja győzni egyik a másikat, a másik
pedig az egyiket.</p>
<p>Az amelyiknek az volt a meggyőződése, hogy az élet célja az
egyén érvényesülése, meggyőzve a <span class="pagenum"><a name=
"Page_103" id="Page_103">-103-</a></span> másiknak helyes
érvelésétől, a végén meghatva és boldogan elismeri, hogy a másiknak
igaza van, – az élet célja tényleg nem az, hogy egyes emberek jól
érezzék magukat, hanem hogy a fajta, az utódok boldogok legyenek.
Ezzel szemben a másik, aki az elején erről az egyiket meggyőzte, a
vita végén kénytelen elfogadni ugyanannak az egyiknek abbeli kitünő
érvelését, hogy az ördög vigye el az utódokat, az még kétséges,
hogy azok lesznek-e igazán, az ellenben biztos, hogy én már vagyok:
hiszen az orvosok is nehéz szüléseknél az anyát mentik meg inkább
és nem a gyermeket, ha az egyiknek pusztulni kell.</p>
<p>Igy aztán, hogy egymást meggyőzték, ismét csak különböző
véleményen vannak és egész nyugodtan megüzenhetik a háborút.</p>
<p>Nézetem szerint ez a háborúnak az oka. Aki más nézeten van, csak
jöjjön ide, győzzön meg, én szívesen meg hagyom győzni magam, – de
a keservit neki, akkor aztán én is meggyőzöm őt, úgy, hogy arról
koldul, vagyok olyan jól vitatkozó, mint az úr. Mert a háborúnak az
az oka, hogy Belzebub fiatal ujságíró korában, egy karácsonyi
körkérdés alkalmából felvetette a kérdést: mi az oka a háborúnak?
Ezen vesztünk össze aztán annyira, hogy a végén már csak a háború
maradt hátra. <span class="pagenum"><a name="Page_104" id=
"Page_104">-104-</a></span></p>
<h3>GYERMEKFOGLALKOZTATÁS.</h3>
<p>A miniszterium, mely a helyes nevelés törvényeit keresve, ankét
formájában fordult a legkiválóbb és legderekabb emberekhez,
nyilatkoznának gyermekkori élményeikről, hogy e nyilatkozatokból
leszűrje a nevelés helyes elveit (kiindulva abból a feltevésből,
hogy a derék és kiváló emberek azért olyan derekak és kiválók, mert
helyesen nevelkedtek), – multkori, a gyermektáplálás kérdésében
közölt nyilatkozatomat nagy örömmel vette tudomásul és folytatólag
felszólított, beszélnék valamit most már arról a korszakról, mely
három éves koromtól négy éves koromig tartott, hogy mivel
foglalkoztam ebben az időben, melyek azok a jelek, melyekből
következtetni lehetett a későbbi kiválóságokra s melyeket mértékül
lehet venni egy hozzám hasonló emberpéldány kitenyésztésében.</p>
<p>Ebben a korban gyermeki lelkem kialakulása már megkezdődött;
főként az a csoda foglalkoztatott, amit az ember később megszokik
és összetévesztve énjével, nem törődik vele: az, hogy nekem
<span class="pagenum"><a name="Page_105" id=
"Page_105">-105-</a></span> testem van, kezeim és lábaim,
mindenféle furcsa, részben ismert, részben ismeretlen rendeltetésű
alkatrészek, amikkel – persze, csak olyankor, ha magamra hagynak –
azt tehetem, amit akarok. Bevallom, hogy azoknál a játékoknál,
amiket adtak, ezek sokszor jobban érdekeltek. Hogy az egész
játékszer, fejestül, nyakastul, mire való és mit kell vele
csinálni, azt nem igen tudtam, csak gyanítottam, hogy a nagyok
saját szórakoztatásukra szerkesztették és ajándékozták meg vele
egymást. Erre kellett következtetnem abból, hogy egymásnak
adogattak, felemeltek, letettek, lóbáltak, dobáltak, törülgettek,
fésültek, – mindez, engem, a játékszert, sokat boszantott, de
viszont fel is keltette érdeklődésemet.</p>
<p>Főként az arcom és fejem érdekelt, miután ezeket nem láthattam,
eleinte fejetlen törzsnek hittem magam, csak később győződtem meg
róla, tapintás útján, hogy nekem is van valami a nyakamon, mint –
másoknak. Ezután nagy igyekezettel kisérleteztem, hogy lehetne ezt
a puha labdát megmásolni valahogy, levenni, vagy kinyitni, vagy
megfordítani.</p>
<p>Két ujjamat bedugva a szájamba, szétfeszítettem és megpróbáltam
a két szélét ráakasztani a fülemre. Miután ez nem sikerült, a
füleimet próbáltam lehúzni és begyömöszölni a szájamba – ez se
ment.</p>
<p>Egyik barátom, aki ilyen irányban szintén buzgón kísérletezett,
érdekes játékra tanított meg. Hirtelen szét kell húzni a két
marokrafogott fület (kérem a nyájas olvasót, pontosan csinálja
utánam, mert csak úgy sikerülhet) ugyanakkor tövig kiölteni a
nyelvet és a szemet behúnyni. Ha helyesen hajtjuk végre e
műveletet, a mozdulat úgy hat, mintha a két fül, mint fogantyú,
automatikusan <span class="pagenum"><a name="Page_106" id=
"Page_106">-106-</a></span> lökné ki a nyelvet, ami igen mulattató
és egyben hasznos dolog is. Ezután két újjal megfogja az ember a
bőrt az álla alatt és hirtelen lerántja, egyben gyorsan bekapja a
nyelvét – ez meg olyan, mintha az ujjammal rántottam volna vissza a
nyelvemet, belülről.</p>
<p>Ugyanettől a barátomtól tanultam meg az úgynevezett „halálkezet“
is, ami abból áll, hogy egyik kezemet lefelé lóbálom gyorsan, a
másikat fölfelé – hirtelen összetéve, az egyik fehér lesz, a másik
piros.</p>
<p>Magamról jöttem rá ezzel szemben a „verő verő“ játékra, amivel
üres óráiban, szintén kitünően elszórakozhat az ember. Ez úgy megy,
hogy az ember mutatóujját igen gyorsan és ritmikusan, sokszor
egymásután felülről lefelé végigpöcköli a két kissé nyitott ajkon
és hozzá zúg – ebből egy sajátságos hang származik, fonetice leírva
így hangzik: „verő, verő verő“. Nagyon mulatságos kísérlet.</p>
<p>Ehhez hasonlít elvben az is, mikor az ember két tenyerét erősen
rátapasztja a füleire és ritmikusan nyitogatja és megint elzárja
azokat, gyorsuló iramban – a külvilág zaja igen mulatságos,
értelmetlen zagyvalékká válik ez uton. Főként olyankor szoktam
játszani, mikor az erényről beszéltek nekem vagy szidtak – később,
hat éves koromtól kezdve, az iskolában, magyarázat közben.
Mélyhangú emberek előadása nagyon alkalmas erre a játékra.</p>
<p>Reggelenkint, a tükör előtt, soha nem mulasztottam el, hogy a
törülközőt a nyakamra csavarjam és szorítsam – ettől az arcom kék
lett és a szemem kiugrott, ezt a szórakozást épp úgy nem engedtem
volna el, mint csuklómnak erős spárgával való leszorítását
<span class="pagenum"><a name="Page_107" id=
"Page_107">-107-</a></span> és különféle madzagoknak ujjaimra
tekerését, amitől a vér elállt.</p>
<p>Érdeklődésemet a fentemlített kitünő játékszer iránt tizenkét
éves koromban vesztettem el, mikor az első kislánnyal
megismerkedtem. Azóta tőlünk független kezekkel, szájakkal és
fülekkel, még sokkal mulatságosabb dolgokat lehet játszani.
<span class="pagenum"><a name="Page_108" id=
"Page_108">-108-</a></span></p>
<h3>MINDEN MÁSKÉPP VAN.</h3>
<p>Hetven éves koromban megkért egy fiatal ember, hogy mondanék egy
nagy és bölcs aforizmát: mondanék egy egyetemes nyilatkozatot,
melyben világnézetemet egybefoglalom.</p>
<p>Ennek a fiatal embernek azt feleltem: Minden másképp van. Amivel
nem a szkeptikusok és kételkedők közé sorozom magam, mert a
szkeptikusok csak azt mondják: nem bizonyos, hogy minden úgy van,
ahogy hisszük, – én pedig határozottan és meggyőződéssel mondom,
bizonyos, hogy semmi sincsen úgy. Ez az egyetlen tétel, amibe
fanatikusan hinni szabad és amitől eltántorodni bolondság: minden
másképp van.</p>
<p>Mert ha nekem egy görbe tükröm van, ami eltorzítja a dolgokat,
akkor micsoda bolondság volna azt állítani, hogy vannak dolgok,
amiket ez a tükör nem torzít el, mikor egyetlen generális és
kivétel nélkül való törvénye, hogy torzítson? Ilyen görbe tükör az
emberi értelem, amelyben az Igazság tükröződik. És hol a lénia,
mely ezt a tükröt kiegyenesítse, holott a lénia is csak emberi
értelem lehet, agyvelő, mely a koponya görbe vonalához tapad?
<span class="pagenum"><a name="Page_109" id=
"Page_109">-109-</a></span> És hol a geometria, aki kiszámítsa,
<i>mennyivel</i> görbít ez a tükör, hogy az Igazságot legalább
<i>elképzelhessük</i>, ha látni már nem tudjuk, holott az Igazság
hol vékony, hol vastag a valóságban is?</p>
<p>Minden másképpen van, s aki meggyőződést hirdet, akár
filozófiában, akár művészetben, akár politikában: az gonosz, vagy
ostoba; jóhiszemű, akkor ostoba, és rosszhiszemű, akkor gonosz.
Mert micsoda tökéletes munkát vártok a tökéletlen szerszámtól? És
gonosz és ostoba a szkeptikus is, aki azt mondja: nem bizonyos,
hogy helyes-e a tétel, – holott bizonyos, hogy nem helyes.</p>
<p>Aki megérti végre, hogy minden másképpen van, az az igaz ember,
az legalább hinni tud valamiben, amit nem lát és nem ismer,
tiszteli és féli ezt a valamit, vonzódik hozzá, vár reá és
megnyugszik benne. Nem nevezi őt el istennek, mert mihelyt
elnevezné, kép jelennék meg a görbe tükörben és a kép hazugság
volna, mert rögtön elmulik, és nincsen, mintegy varázsszóra, aminek
a nyomorult emberi elme nevet ád. S az isten is meghalt abban a
percben, amikor kimondták a nevét, csak addig élt, amíg nem tudnak
róla. Az egyetlen becsületes gondolkodót olyan emberhez hasonlítom,
aki alszik s álmában tudja, hogy csak álmodik s ezt bevallja
magának, mosolyogva nézi, amit az álom eléje varázsol, mert tudja,
hogy odakint, az Ébrenlétben, mindez nincsen meg, vagy ha megvan,
másképpen van meg, s amit gondol magában, tudja, hogy helytelen,
mert az Álom eltorzította a gondolatot. Nem küzd a gondolat ellen,
hiába küzdene, de tisztában van egygyel: hogy álmunkban gyakran
széknek nevezzük az asztalt és mégis a szekrényt értjük alatta.
Hallottatok már álmában <span class="pagenum"><a name="Page_110"
id="Page_110">-110-</a></span> beszélő embert? A becsületes
gondolkodó úgy van, mint aki tudja, hogy álmodik, s éppen azért nem
hisz el semmit, amit hall, amit lát, amit érez, de tudja, hogy
mindez odakünt, az Ébrenlétben, jelent valamit, elteszi magának,
amit látott, hallott és érezett, s megnyugvással hisz benne, hogy
majd megfejti valamikor e jeleket. Aki álmából ébredni akar, úgy-e,
nem az álomképeket kezdi figyelni s nem azokkal foglalkozik, mert
csak jobban belegabalyodnék s még mélyebben sülyedne az álom
vizébe, hanem valami határozatlan, ismeretlen dologra gondol
erőlködve, megfeszíti elméjét, küzködik kifelé, s e határozatlan
valamit így foglalom egybe: minden másképp van.</p>
<p>De közben, míg ez sikerül, aludni és álmodni kell, s ha másképp
nem lehet, legalább kellemessé kell hogy tegyük ezt az álmot. Igy
jött létre a Logika, a Törvényszerűségben való hit, amiből nehéz és
értelmetlen álmodók meggyőződéseket vonnak le maguknak; a Logika,
ez a kedves és nemes játéka előkelő és tudatos álmodóknak, akik
tudják, hogy csak játék ez, szép, érdekes, izgató játék, olyanfajta
mint a sakk. Szabályai vannak, amiket a korrekt és előkelő játékos
betart, ragaszkodik hozzá, holott jól tudja, hogy e szabályokat ő
maga állította fel, mégis úgy tekinti őket, mintha megmásíthatatlan
törvények volnának, s ha a szabályok értelmében a király már nem
mozdulhat, akkor azt mondja: matt vagyok, te nyertél, barátom, s
feláll és fizet, holott felemelhetné a királyt s kitehetné a
tábláról, mert <i>csak</i> a sakkszabályok értelmében nem szabad
annak mozdulnia.</p>
<p>Közben pedig minden másképpen van; másképpen van a Newton-féle
törvény és másképpen <span class="pagenum"><a name="Page_111" id=
"Page_111">-111-</a></span> van a Darwin-féle elmélet. Másképp áll
a dolog a szerbekkel, mint ahogy mi hisszük, és másképpen van
velünk, mint ahogy ők hiszik. Másképp van az ég, másképp van a
föld, másféle emberek laknak a Marson, másképp szeret minket a
jóbarát, mint ahogy másképp gyűlöl az ellenség, és a nő, akiről azt
hisszük, hogy másképp van, másképp van és nem másképp.</p>
<p>(És – hihetetlen, de így van – másképpen vannak az események is,
mint ahogy a hirlapok megírják.)</p>
<p>Minden másképp van.</p>
<hr class="chap" />
<div class="chapter"></div>
<p><span class="pagenum"><a name="Page_112" id=
"Page_112">-112-</a></span></p>
<p><span class="pagenum"><a name="Page_113" id="Page_113"><br />
-113-</a></span></p>
<h2>HARMADIK RÉSZ.<br />
POLITIKA.</h2>
<p><span class="pagenum"><a name="Page_114" id=
"Page_114">-114-</a></span></p>
<p><span class="pagenum"><a name="Page_115" id="Page_115"><br />
-115-</a></span></p>
<h3>MESE HÁROMÉVES KISFIÚKNAK.</h3>
<p>Tedd félre a kis önműködő gépfegyvereket, kicsi fiam és a szürke
hadi-autót és a katonákat és negyvenkettes ágyút – vigyázz, ne
akadj bele a drótakadályba, amivel telehálóztad a szobát, gyere
ide, apuka mesélni szeretne. Tudom, apuka jobb szeret mesélni, mint
te hallgatni a mesét – de apuka ehhez már hozzá van szokva,
hivatásánál fogva. Nem, nem a gorlicei áttörésről mesélek ezuttal,
se a vörös ördögökről, – ma egy egészen különös mesét mondok,
tulajdonképpen nem is mese, hanem útleírás, kérlekalássan – én
tudniillik fiatalkoromban sokat utazgattam és láttam egy-két
vidéket.</p>
<p>Többek között például – és erről akarok beszélni neked –
egyszer, mikor még te nem voltál a világon, hosszabb időt töltöttem
egy országban, nem is ország volt, hanem egy egész földrész –
nevezzük röviden Operenciának.</p>
<p>Hát, kérlek alássan, ez egy nagyon különös ország volt, azt
mondhatom neked. Isten bizony, nem hazudok, ebben az országban
olyan repülőgépeket láttam, amikbe nem ült ember és nem lövöldözött
<span class="pagenum"><a name="Page_116" id=
"Page_116">-116-</a></span> lefelé, hanem a gép magától repült –
ennek az országnak a különös nyelvén ezeket a repülőgépeket
<i>madaraknak</i> nevezték. Az ég ott ugyanolyan kék volt, mint
nálunk, de voltak rajta olyan kis pamacsok, olyan könnyű,
dunyhaformájú bodrok – nem, dehogy, nem szétpattanó srapnell volt
az, Pistika, hanem úgynevezett <i>felhő</i>, tudod, könnyű felhő,
olyan könnyű, mint a hab, – hogy mi az, hogy hab? Ja, persze, ezt
nem érted. Hát kérlek, az olyan friss, könnyű micsoda, amit
Operenciában a kávéra tettek az emberek és kiflivel mártogatták –
hogy mi az, hogy kifli?</p>
<p>Na jó, akkor majd mást mondok, amit megértesz. Sok csodálatos
dolgot láttam ám Operenciában, elhiheted!</p>
<p>Ebben az országban egészen különös, fantasztikus emberek éltek,
olyanfélék, amilyenekről például a Gulliver utazásaiban meséltem
neked.</p>
<p>Akár hiszed, akár nem, ebben az országban – de ne nevesd ki
apukát! – láttam például egy szerbet, aki nem volt összeesküvő és
nem akarta meggyilkolni más országok uralkodóit.</p>
<p>Továbbá láttam ott egy olyan angolt, aki nem volt perfid és nem
akarta szétdarabolni Németországot.</p>
<p>Továbbá láttam egy oroszt, aki nem szított évek óta gyűlöletet
és nem fúrt aknát, hogy megtámadja a Monarkiát.</p>
<p>Továbbá láttam ott egy olyan románt, aki nem szövetkezett régi
és természetes ellenségeivel, Anglia nyomása alatt és
kiszolgáltatva Amerikának, hogy Németországot tönkretegye.</p>
<p>Továbbá – ezt hallgasd meg! – láttam ott egy <span class=
"pagenum"><a name="Page_117" id="Page_117">-117-</a></span> olyan
olaszt, aki nem árulta el a szövetséget és nem tört rá gyanutlan
államokra.</p>
<p>Továbbá láttam ott egy olyan románt, aki nem köszörült kést,
hogy titokban hátbatámadja az ezer sebből vérző monarkiát.</p>
<p>Szóval a legfantasztikusabb állatok és növények hemzsegtek
egymáson ebben az országban. Mit mondjak neked, ott például össze
lehetett téveszteni egy oroszt meg egy magyart, mert volt olyan
magyar, amelyiken orosz ruha volt és olyan orosz, amelyen magyar.
Egyszer például – úgy-e furcsa? – láttam egy franciát, meg egy
németet egyforma ruhában, – egészen jól emlékszem rá, egy magas,
szőke német volt, meg egy kis fekete francia.</p>
<p>Kérlek szépen, ez egy egészen különös világ. A hegyek, meg a
völgyek, meg az erdők, meg egyebek, egészen olyanok, mint nálunk, –
de az a furcsa, hogy sehol sem lehet észrevenni, hogy egy országnak
vége van és kezdődik egy másik ország – nincsen az egyik pirosra
festve, a másik meg zöldre, hanem a hegy, ami az egyik országban
kezdődik, folytatódik a másik országban, úgy hogy át lehet menni,
gyalog, egyikből a másikba és észre se veszi az ember. Ugy-e,
milyen furcsa, mintha azt mesélném, hogy a falon keresztül lehet
menni. Továbbá ott a házakat alulról fölfelé építik és nem fölülről
lefelé rombolják le.</p>
<p>Sokáig nem lakott ebben a világban apuka, nem neki való világ
volt. Nagyon vad és műveletlen emberek éltek ottan, abban az időben
– még most is végigmegy a hideg a hátamon, ha rágondolok. Tudod
milyen vakmerő stiklikben lelték a kedvüket? Ilyen kis fiúknak,
mint te, tulajdonképpen nem is <span class="pagenum"><a name=
"Page_118" id="Page_118">-118-</a></span> szabadna még effajta
idegrázó rémtörténeteket hallani – de a halálmegvető bátorság
példájául mégis elmesélem neked, hogy ebben a világban, ha két
ország határán találkozott egymással két ember, egyik az egyik
országból, másik a másik országból – nagyon gyakran megtörtént,
hogy nem lőtték le egymást, hanem kezet fogtak és bátran
eldiskuráltak egymással és mikor elváltak, anélkül, hogy bántották
volna egymást, még a kalapjukat is le merték venni egymás előtt.
<span class="pagenum"><a name="Page_119" id=
"Page_119">-119-</a></span></p>
<h3>A VIZCSEPP ÉS A GYUFASZÁL.</h3>
<p>A gyufaszál fellobbantása után egy pillanatra mindenki
meghökkent. Néhányan izgatottan fordultak a tető felé, mások
elhúzódtak: nyugtalanság támadt. Az elnök hangosan csengetett és
kinyitotta száját, de mielőtt szólhatott volna, csendes és
hajlékony mozdulattal felállott a jobboldalon Gróf Vízcsepp,
megnyugtató kézlegyintéssel intett és meggyőző hangsúlylyal halkan
szörcsögni kezdett.</p>
<p>– Tisztelt barátom és képviselőtársam, Doktor Gyufaszál –
szörcsögte enyhén gunyos árnyalattal – szerény nézetem szerint
kissé túlságosan belemelegedett a napirenden levő javaslat
taglalásába, belemelegedett és fel is lobbant: ezt a fellobbanást
tudjuk be az ő temperantumos és – hogy is fejezzem ki magam –
gyulékony természetének, de korántse vonjunk le belőle olyan
következtetéseket, mintha e fellobbanásnak valami különösebb
jelentősége, vagy következménye lehetne. Mi ketten, tudom, két
homlokegyenest ellenkező politikai felfogást képviselünk, de
nézetem szerint nem kérdéses, melyik a reálisabb, melyiké
<span class="pagenum"><a name="Page_120" id=
"Page_120">-120-</a></span> a jövő. Tisztelt barátom, Doktor
Gyufaszál nagy tömegekről beszél, amik állítólag mögötte állanak:
ezekre alapítja terveit, ezeknek nevében akar beszélni: – nyers,
mozdulatlan és tehetetlen tömegek ezek, uram, melyek nem
nyilatkoztatták még ki eddig, hogy Doktor Gyufaszált támogatni
óhajtják-e egy esetleges kenyértörés órájában, hogy vajjon melléje
állanak-e, rábiznák-e magukat s ha igen, merné-e ő vállalni a
felelősséget azért, ami történne. Én ezt nagyon kétségesnek tartom,
én a magam részéről ebben a Dr. Gyufaszál által annyit emlegetett
nagy tömegben semmi nyugtalanságot nem látok, semmi
elégedetlenséget, semmi vágyat arra, hogy helyzetén változtasson:
semmi vágyat arra, hogy mögötte sorakozzék.</p>
<p>– Hát maga kinek a nevében beszél? – lobogott közbe pirosan és
hevesen Dr. Gyufaszál.</p>
<p>– Tisztelt barátom és képviselőtársam – szörcsögött tovább
óvatosan Gróf Vízcsepp – azt kérdi, kinek a nevében beszélek. Az a
dicső és óriási szervezet, melynek egyik szerény tagja és, önök
előtt, képviselője vagyok, az a szervezet, mely hivatva van a
rendet és nyugalmat fentartani a világon, lesímítani a fölösleges
dudorokat, kivájni a köveket…</p>
<p>– És megfojtani az embereket – lobogott közbe tüzes gúnnyal
Gyufaszál.</p>
<p>– Ez a szervezet – folytatta rendületlenül Gróf Vízcsepp, –
megbonthatatlan, fegyelmezett és szervezett sorokban áll mögöttem,
hogy őrködjék a rend és fegyelem fölött, ott teremjen azonnal, ahol
baj van, megvédje határainkat, visszaszorítsa az állam alapjait
veszélyeztető forrongó és zavaros elemeket… <span class=
"pagenum"><a name="Page_121" id="Page_121">-121-</a></span></p>
<p>– És megfojtson bennünket – ismételte lobogva Gyufaszál. – Az
igaz, a víz alatt rend van!</p>
<p>– Az a fenyegetés tehát, – szörcsögött tovább nyugodtan Gróf
Vizcsepp, – amivel tisztelt barátom és képviselőtársam akar
nyugtalanságot kelteni, egészen fölösleges aggodalmat kelt néhány
tájékozatlan rajongóban. Nekem módomban állana, tisztelt uraim,
hogy a fenyegetések elejét vegyem: törvényadta módom volna hozzá –
de én azt nem akarom, én érvekkel szeretném meggyőzni tisztelt
barátomat, hogy fölforgató törekvés merő képzelődés, gyermekes
agyrém.</p>
<p>– Majd meglátjuk! – lobogott közbe Gyufaszál – még fenyegetőzik?
Az urak tanúk, hogy fenyegetőzött!</p>
<p>– Nem fenyegetőztem, – szörcsögött tovább szeliden Gróf
Vízcsepp, – csak arra figyelmeztetem tisztelt képviselőtársamat,
akivel szeretném magam megértetni, akit, ismétlem, meggyőzni
szeretnék, hogy kart karba öltve, szorosan egymás oldalán kell
munkálkodnunk, – csak arra figyelmeztetem, hogy nekünk módunkban
áll…</p>
<p>– És ha én felgyujtom a házat? – ordított magánkívül
Gyufaszál.</p>
<p>– Ez esetben ki fogom vezettetni, – szörcsögött nyugodtan és
derülten Vízcsepp.</p>
<p>Az elnök csengetett, most doktor Gyufaszál felugrott és a padot
verte.</p>
<p>– A napirendhez kérek szót! – ordította magánkívül. – Azt
mondotta, hogy ki fog vezettetni! Rendre! Rendre!</p>
<p>A baloldalon nagy nyugtalanság támadt.</p>
<p>Az elnök a gyorsírók jegyzeteit kérte, kijelentvén, hogy a nagy
zajban nem hallotta a sérelmes <span class="pagenum"><a name=
"Page_122" id="Page_122">-122-</a></span> kifejezéseket. A
jegyzetek átvizsgálása után, tekintettel a két hónap előtt hozott
és az immunitást szabályozó újabb házszabályrevizió erre vonatkozó
szakaszára, felszólította gróf Vízcseppet, vonja vissza
kijelentését.</p>
<p>– Eszemben se volt – szörcsögött Vízcsepp, – tisztelt
képviselőtársamat megsérteni. Kijelentésemet ünnepélyesen
visszavonom.</p>
<p>– Akkor én is visszavonom elhamarkodott kijelentésemet, hogy a
házat felgyujtom – jegyezte meg dr. Gyufaszál.</p>
<p>Erre különben se került volna a sor, mert e pillanatban a
gyufaszál tövig égett és elaludt. Ugyanekkor egy utolsó
szörcsögéssel gróf Vízcsepp is elpárolgott. <span class=
"pagenum"><a name="Page_123" id="Page_123">-123-</a></span></p>
<h3>ÖTÓRAI ZÁRÓRA.</h3>
<p>Mint megrögzött lump, már megint délután öt óra után vetődtem
haza, pedig hányszor fogadtam már meg, hogy új életet kezdek és
délután háromkor ágyacskámba térek.</p>
<p>Volt időm gondolkodni, míg kinyitották a kaput – van szerencsém
tehát gondolataimat a közüdvi minisztérium szíves figyelmébe
ajánlani.</p>
<p>Az ötórai záróra minden várakozáson felül bevált: az a cél, hogy
öt óra után csak nagy nehézségek árán lehessen bemenni a kapun a
házba, minden vonalon biztosítva van.</p>
<p>Továbbá várhatók a következő újítások:</p>
<p>Február elsejétől kezdve hajnali háromtól délután félkettőig
mosdáshoz csak szappant lehet használni, vizet nem, a vízkímélés
szempontjából – félkettőtől hajnalig pedig csak vizet, szappant
nem, a szappankímélésre való tekintettel.</p>
<p>A gyufakímélésre való tekintettel a kormány kibocsát olyan
gyufaskatulyákat, melyeknek, az eddigiektől eltérően, nem az egyik
oldalán, hanem a másik oldalán van a foszfor, hogy ily módon az
egyik oldal kímélve legyen. <span class="pagenum"><a name=
"Page_124" id="Page_124">-124-</a></span></p>
<p>A padlásra délután félháromtól este negyednyolcig csak a pincén
keresztül lehet bemenni, a lépcsőkímélés céljából.</p>
<p>A betörések és fosztogatások csökkentése céljából a kormány új
mosdótálakat bocsát ki, melyekre február tizenötödikétől kezdve
tartozik mindenki becserélni saját mosdótálát. Az új mosdótálak úgy
vannak szerkesztve, hogy ha a betörő, miután kifosztotta a lakást,
esetleg meg akarja mosni a kezét, a lavor azonnal csöngetni kezd,
felkelti a lakás tulajdonosát, aki tartozik az esetet azonnal
telefonon bejelenteni a rendőrségen.</p>
<p>A telefon reggel nyolctól másnap reggel nyolcig nem használható
– beszélgetést hivatalos esetben csak a postaigazgatóság
engedélyezhet, ha a két fél, aki beszélgetni akar egymással, minden
esetben együtt megjelenik a hivatalban és igazolja, hogy sürgős
ügyben kell érintkezésbe lépniök egymással. Délután félháromkor
tartozik mindenki telefonját kikapcsolni.</p>
<p>A vízfogyasztás szabályozását célozza az a rendelet, mely
szerint délelőtt féltizenegytől délután háromnegyedötig vizet csak
lapos tányérban szabad felszolgálni. Háromnegyedöttől hajnali
negyedháromig mély tányérból is iható víz, de a tányérba néhány
tárgyat kell tenni, mely annyit veszít súlyából, mint amennyit az
általa kiszorított víz nyom. Ezt a súlyfölösleget tartozik mindenki
bejelenteni az előljáróságnál.</p>
<p>Kiterjed az új rendelet a bútorok kímélésére is. A szekrényeket
tartozik mindenki fölül is ellátni lábakkal, reggel nyolctól
délután félhétig az ekként felszerelt szekrény felfordítandó, hogy
a teteje addig a portól kiméltessék. <span class="pagenum"><a name=
"Page_125" id="Page_125">-125-</a></span></p>
<p>Hangkimélés szempontjából tartozik mindenki házi csengettyűit
hangfogóval ellátni este hétig. Ugyanez áll az ébresztőórákra is,
melyeket felhúzás után azonnal be kell takarni, sötét és csukott
helyen tartani, hajnalban, egynegyed órával azelőtt, hogy
csöngetnie kellene, kivenni és elzárni.</p>
<p>A papirkímélést célozzák azok az újfajta villamoslámpák,
melyeket január huszonkilencedikétől kezdve mindenkinek be kell
szereznie s melyek váltakozó árammal dolgozva, állandóan
hunyorgatnak, hogy ne lehessen mellettük olvasni.</p>
<p>Február negyedikétől kezdve déli egy órától esti félötig a
konflislovak két hátsó lábát össze kell kötözni és csak úgy lehet
hajtani őket. Amennyiben így is előfordulna, hogy egyik-másik jól
tud futni, a zsineg végét tartozik a kocsis a jobb mellső kerékre
erősíteni.</p>
<p>Legközelebb forgalomba kerülnek az új lekvárzsibbasztók is,
tucatonkint ötven koronáért, aluminium-reteszszel.</p>
<p>Akinek fülszeletelő dugattyúra van szüksége, igényét jelentse be
február negyedikétől kezdve a kerületi hadügyminisztériumban.</p>
<p>E hónap végén kezdik forgalomba hozni az újonan rendelt
cukorkeserítő gépeket. Minden mészárszékben kapható lesz
villamoslámpa ellenében mézsavanyító süveg, tucatonkint.</p>
<p>Gyomorpiszkálót, valódi angol tükörzúzót (szabad zárral),
cipőtalpsorvasztót és kétoldali orrtűket igazolvány nélkül csak
jövő hónap közepétől, hajnali négy és öt között árusíthatnak a
pékek.</p>
<p>Továbbá azt álmodtam, hogy két macska voltam és játszottam
egymással. <span class="pagenum"><a name="Page_126" id=
"Page_126">-126-</a></span></p>
<h3>OKTATOM A KISFIAMAT.</h3>
<p>– Ne lármázz, Pistike, hagyj olvasni, ülj le szépen a kis lócára
a barackfa alá, nézd a képeskönyvedet, nesze, itt van a képesujság
is, abba is van mindenféle érdekes kép a nagyvilágról.</p>
<p>– Ha nem értesz valamit, kérdezd meg szépen, egy négy éves
kisfiúnak már érteni kell a dolgokat.</p>
<p>– Ezt nem adom, ebben nincs kép, ezt én most olvasom, érted? ez
egy levél, a Lajos bácsitól, – emlékszel még a Lajos bácsira?</p>
<p>– Hát persze, a Lajos bácsi, akinek olyan szép forgó volt a
sapkáján, nem emlékszel?</p>
<p>– A Lajos bácsi most nem jöhet haza, ő most a háborúban van és
csatázik az ellenséggel – és éppen azt írja nekem, hogy mostan a
kórházban volt egy hónapig.</p>
<p>– Egy hónap, az harminc nap és azért volt, édes fiam, mert
megsebesült. Ja, az úgy volt, hogy egy nagy gránátot dobott az
ellenség szegény Lajos bácsi felé és az szétpukkant, így – brr… u…
u… m!! – és ekkor a Lajos bácsinak belement a vas a hátába és
felszakította a hátát.</p>
<p>– Jaj, te csacsi, az nem azért volt, mert a Lajos bácsi félt az
ellenségtől, – dehogy is félt, inkább <span class=
"pagenum"><a name="Page_127" id="Page_127">-127-</a></span> nagyon
is bátor volt és nekiment az ellenségnek.</p>
<p>– Hogy jól megverte-e az ellenséget? hát persze, biztosan jól
megverte, azért voltak rá olyan mérgesek.</p>
<p>– Bizony, a Lajos bácsi jó katona, meg is dicsérték őt, – mit
mondsz? kapott hát, kapott olyan szép aranypénzt a mellére, mert
jól megverte az ellenséget.</p>
<p>– Hogy mivel? hát persze puskával is, meg karddal is, meg olyan
szuronnyal is… bizony… ágyúval? hát ágyúval is… meg revolverrel is…
bizony…</p>
<p>– Hogy levágta-e a fejét az ellenségnek? Azt én nem tudom, kis
fiam… hát, ha akarod, levágta… hogy hánynak vágta le?… Azt én nem
tudom… tíznek? lehet, hogy tíznek… ugyan hagyj már békén,
olvasni…</p>
<p>– Jó, jó, te is katona leszel… hát persze, hogy jó katona
leszel, ha jól viseled magad… Majd ha nagy leszel, kis fiam… Most
hagyjál olvasni, nézegesd a képes ujságot…</p>
<p>– Ez?… ez ágyú, olyan nagy, tengeri ágyú, kisfiam… igen, igen,
ezzel lőnek az ellenségre… ez azért olyan hosszú, kisfiam, hogy jó
messzire menjen a golyó, hogy ha az ellenség messze van, akkor is
odaérjen… hogy mér érjen oda? hát hogy lelőjje az ellenséget…</p>
<p>– Ezek? ezek katonák, magyar katonák, amint éppen rárohannak az
ellenségre… ez itt a kezükben? ez szurony, kisfiam… hogy miért? hát
ezzel szúrják az ellenséget…</p>
<p>– Szabad, szabad, persze hogy szabad, majd ha katona leszel…
<span class="pagenum"><a name="Page_128" id=
"Page_128">-128-</a></span></p>
<p>– Ezek? ezek is katonák, de ezek nem magyarok… franciák, ez az
ellenség, tudod?… ezek is rohannak… hogy ez mi a kezükben?… ez
kézigránát, fiacskám… hát ezt el kell dobni, mikor közel van az
ellenség… akkor felrobban és humm!! mindenki a levegőbe repül…</p>
<p>– Te is, te is… persze hogy te is, majd ha katona leszel… akkor
neked is szabad dobni…</p>
<p>– Ez?… ez torpedó… ez belemegy a hajóba és akkor felrobban…</p>
<p>– Ezek, szegények, sebesült katonák… látod, vonaton szállítják
őket… most majd a jó doktor bácsik meggyógyítják őket…</p>
<p>– Ez?… ez olyan álarc… ez arra való, hogy a gáz, amit az
ellenség fúj, ne menjen be a szájába a katonának, mert akkor
meghalna…</p>
<p>– Ez?… ez egy olyan ágyú, ami letépi az álarcot, hogy mégis
bemenjen a gáz…</p>
<p>– Bizony, ennek a szegénynek nincs lába… mert elvitte az
ágyúgolyó… ez egy derék katona…</p>
<p>– Ezek itten tüzérek… ez meg egy olyan nagy szárazföldi ágyú…
látod, ezek a derék, bátor katonák éppen most sütik el… nem félnek,
bizony, pedig nagyot durran, így: bumm!!!!…</p>
<hr class="tb" />
<p>– Mit csinálsz? Nem hagyod azt a cserebogarat? Azt hiszed, annak
nem fáj épp úgy, mint neked, ha kitéped a lábát? <span class=
"pagenum"><a name="Page_129" id="Page_129">-129-</a></span></p>
<h3>SZINHÁZI TIMES.</h3>
<p class="i2">A Világegyetem-Kabaré bemutatója.</p>
<p>Hónapok óta tartó kilencven fokos láz emésztette az egész ország
közönségét lihegő bizonytalan ságban, vajjon a külsőrigómezőuccai
Világegyetem-Kabaré bemutatóját nem halasztja-e el az a legmélyebb
idegrostjainkat megremegtető elképzelhetetlen siker, ami a mult
műsor estéit tombolta keresztül a tapsviharban gomolygó közönség
eszeveszett tetszésrikoltozásában.</p>
<p>Remegő kézzel és boldogságtól kábult szívvel ragadjuk kezünkbe a
tollat, hogy a nyugtalan közönséget értesítsük: a
Világegyetem-Kabaré kitűzte a bemutatót, mely a legközelebbi
napokban le is zajlik már. Immár ott tartunk, hogy el is árulhatjuk
olvasóinknak ennek a szinházi eseménynek néhány részletét.</p>
<p>Mit mondjunk?!… A szó itt halvány és semmitmondó, itt már igazán
csak a tények beszélhetnek!!</p>
<p>Annyit előre megsughatunk, hogy olyan siker, amilyennek ez a
bemutató ígérkezik, még nem toporzékolt magyar kabaré deszkáin!
Előre figyelmeztetünk mindenkit, hogy az az elképzelhetetlenül
példátlan művészet, amivel ezt a kis színházat sikerült a
népszerűség vakító díszkörébe hajhászni, olyan <span class=
"pagenum"><a name="Page_130" id="Page_130">-130-</a></span> példát
fog statuálni a szinház világtörténetében, amihez csak egy
halálsikolyban fetrengő, kacagástól megőrült szörnyeteg vérbenforgó
szemei hasonlíthatók.</p>
<p>Sikerült beszélgetést folytatnunk Murok Géza, a kabaré művezető
államtitkárával, akit a bemutatót előkészítő munka lázas
lihegéséből ragadtunk ki egy röpke percre, hogy nyilatkozzék, mit
mondjunk a közönségnek!</p>
<p>– Jőjjön be és nézze meg maga, – ennyit mondott csak, de kellett
nekünk több?</p>
<p>Megnéztük az egyik próbát. Mit mondjunk?</p>
<p>Kell-e többet mondani, mint hogy az első kis jelenetet, aminek
„Pifta, ifol-e muftot?“ a címe, maga Kampós Alajos írta, a
kabaréhumor csillogó elmésségű és mélyszívű világfejedelme? Ez a
csodálatos író, aki eszményi módon egyesíti magában mindazt, ami
benne hiányzik, már régen ott csillog a magyar kuplé-irodalom
géniuszának elérhetetlen jeges hócsúcsán, ahonnan a nagy-nagy
kupléírók tekintenek le reánk, kicsiny emberkékre. De mit szóljunk
Mafla Sándorról, amit ez a szinész csinál a legújabb
Kampós-darabban, az már nem egyszerű szinjátszás és humor többé, az
mindennek a tetézett teteje, amit ez a század művészetben,
irodalomban, külpolitikában és numizmatikában produkált. Azt már
nem lehet nézni többé, ahogy ő a Pifta ifol-e muftot címszerepét
adja – azt tapintani és szagolni és harapni muszáj, attól
tüdővérzést és agydaganatot és Basedow-kórt lehet kapni. Na de
nézzék meg maguk.</p>
<p>Nincsenek szavak, amivel a műsor második sláger-számát, a
„Sváb-bogár a tejben“ című kis blüettet ecseteljük. Ha azt mondjuk
róla, hogy méltán <span class="pagenum"><a name="Page_131" id=
"Page_131">-131-</a></span> fölibehelyezhetjük mindannak, amit
valaha a világirodalom legnagyobbjai e nemben alkottak, igazán
olyan keveset mondtunk, hogy a föld alá kellene bújnunk
szégyenletünkben, amiért jobb hasonlatot nem találunk. Gyengék
vagyunk mi ahhoz, hogy ezt a darabot jellemezzük: megelégszünk
vele, hogy egy nevet írjunk le, a szerző nevét: Klagenfurt
Boldizsárt. És még csak egyet: amit Krucifix Félix, a kis jelenet
főhőse csinál a darabban – hát azt már mégse lehet, ez már sok, ez
képtelenség, ilyen jól játszani, azt már nem is szabad, ez már
piszok disznóság, a keservit az ilyen szinésznek, nem szólna az
ember, ha éppen csak olyan jól játszana, ahogy még soha a világon
szinész nem játszott, hát az ember azt mondaná, na, na, jól van, –
de ilyen istentől rugaszkodott fertelmetesen képhetetlen őrületes
mértékben jól játszani, ez már arcátlan pimaszság és intendatura!
Igen, a legnagyobb intendatura, sőt indemniti! Nekünk igazán csak
nem érdekünk, hogy a Világegyetem-Kabaré előadását dicsérjük, dehát
ami ott végbemegy, az már irtózatos őrülete a viharzó művészi
tökély kiámulhatatlan vészes meredélyének, amit csak a siker
legkáprázatosabb naprendszerének tüzes istencsodája szempontjából
kiokádhat magából a világ.</p>
<p class="center">*</p>
<p>– Tessék, szerkesztő úr, a Világegyetem kommüniké.</p>
<p>– Mutassa csak, fiam… Hát jó, jó, fiacskám, de tudja, egy kicsit
melegebben, melegebben… Nem ilyen szárazon, egy kicsit több
dícséret… Nehogy megint telefonáljon nekem az igazgató, hogy
leszállítják a pausálét. <span class="pagenum"><a name="Page_132"
id="Page_132">-132-</a></span></p>
<h3>KIVÉGZÉSEM.</h3>
<p>– Nagyságos úr! Nagyságos úr!</p>
<p>Átfordulok a másik oldalamra.</p>
<p>– Nagyságos úr! Hét óra! Tessék már gyorsan felkelni.</p>
<p>– Ugyan, hagyjon, mit akar… Minek?</p>
<p>– Nyolckor van a kivégzés, megint el tetszik késni.</p>
<p>Nyolckor kivégzés? Persze, erről megfeledkeztem. Brrr, ilyen
korán felkelni, a szoba még hideg… és tulajdonképpen minek is? No
igen, a kivégzésem… Ilyesmi miatt nem hagyják aludni az embert.</p>
<p>Mit vegyek fel? Szmokingot, délelőtt? Á, jó lesz egyszerű
fekete…</p>
<p>– Halló! Halló!</p>
<p>– Tessék…</p>
<p>– Szerkesztő úr? Tessék már jönni, már mindenki itt van, nem
lehet váratni az urakat.</p>
<p>– Jó, jövök már.</p>
<p>Na, csakhogy az utcán volnék. Hü, de álmos vagyok. Mégis
kíméletlenség ilyen korán végezni ki az embert. Reggelizni sincs
időm. Hogy akarják. <span class="pagenum"><a name="Page_133" id=
"Page_133">-133-</a></span> hogy az ember felkeljen hétkor csak
azért, hogy nyolckor kivégezzék?! Tönkreteszik a napomat, az
életemről nem is szólván.</p>
<p>Villamosra üljek? Merre is van az a vesztő hely? Ni, a
Milán.</p>
<p>– Szervusz!</p>
<p>– Szervusz, Milánkám! Nem tudod, merre van a vesztőhely?</p>
<p>– Dehogy nem, a hetvennyolcasra ülj fel, a végállomásnál balra.
Miért?</p>
<p>– Kivégzésem van.</p>
<p>– Ja igaz, persze… olvastam a reggeli lapokban… Ejnye, ejnye,
igazan… Fogadd részvétemet.</p>
<p>– Köszönöm. Mit szólsz hozzá, disznóság, nem?</p>
<p>– Elég disznóság történik mostanában, hadd el… Két szobámat
rekvirálták el, éppen most, mikor meg akarok nősülni… Egészen oda
vagyok. Tudod, milyen szerencsétlen, érzékeny természetem van, az
ilyesmi napokra elveszi a kedvem…</p>
<p>– Ugyan, ugyan Milánkám… majd jobbra fordul…</p>
<p>– Te könnyen beszélsz. Te egy jókedvű ember vagy, azonkívül, ne
vedd rossz néven, őszintén megmondom, önző ember is vagy, hamar
túlteszed magad másnak a baján, most is látom, ide se figyelsz, nem
tudsz öt percig foglalkozni a bajommal.</p>
<p>– Ne haragudj, édes Milánkám…</p>
<p>– Nem, nem… szervusz.</p>
<p>– Szervusz.</p>
<p>Biztos, elkések. Nem jön villamos. Na végre.</p>
<p>– Oda-vissza tetszik jegy? <span class="pagenum"><a name=
"Page_134" id="Page_134">-134-</a></span></p>
<p>– Csak oda.</p>
<p>Megint valaki.</p>
<p>– Csakhogy utólértelek… Fiacskám, mit irjunk a
félhivatalosba?</p>
<p>– Miről?</p>
<p>– Hát… izé… erről a mai… izédről…</p>
<p>– Ja, a kivégzésemről? Bánom én, amit akartok.</p>
<p>– Jó, már megint könnyelmű vagy… Nincs egy kis lámpalázad?</p>
<p>– Nincs. Ince rendezi a dolgot, nem lesz semmi zavar.</p>
<p>– Apropó, nincs egy szabadjegyed, az unokanővérem szeretne
megnézni… tudod, nagy tisztelőd…</p>
<p>Na, itt vagyunk. Ugy látszik, ez az… Elég sokan vannak, ahhoz
képest… Még nem felejtettek el az emberek… Igaz, hogy ma mindenre
van közönség.</p>
<p>– Szervusz, Ince. Sokan vannak?</p>
<p>– Elegen. Csak siess, már el kellett volna kezdeni.</p>
<p>– Jó, megyek már.</p>
<p>Brrr! De csunya. Alászolgája. Igen, itt vagyok.</p>
<p>– Kedves mester… egy autogrammot…</p>
<p>– Tessék.</p>
<p>No, a formaságokon tul lennénk. Azt hiszem, elég strammul
viselkedtem, báró úr, nem? Szervusz Desirée, te is itt vagy? Mit
szólsz hozzá? Hogy mondod? Hogy nem adtam le a kéziratot <i>A
Szemlének</i>? Ugyan, hagyd el, nem megigértem, hogy jövő hétre
meglesz? Hát ez ki? Ja, a pap.</p>
<p>– Kezét csókolom, tisztelendő úr. <span class="pagenum"><a name=
"Page_135" id="Page_135">-135-</a></span></p>
<p>– Gyónjon meg, édes fiam.</p>
<p>Letérdelek, esküre emelem a kezem.</p>
<p>– Gyónok. Nem tehettem másképen. Amit el követtem, nem tehetem
jóvá. Nem és nem, itt a vérpad előtt sem vagyok hajlandó megbánni
és nem vagyok hajlandó visszavonni – itt a vérpad előtt még
egyszer, ünnepélyesen kijelentem, hogy marhaságnak tartom, igenis,
marhaságnak, hogy még mindig négy órakor kell bezárni a boltokat,
mikor már hétig világos van és nem fogyaszthatják a villanyt, ami
miatt a zárórát kitalálták. Itt állok, mást nem mondhatok – és most
gyerünk.</p>
<p>Vigyázz – kész – tűz!</p>
<p>Na, ez a hét jól kezdődik. <span class="pagenum"><a name=
"Page_136" id="Page_136">-136-</a></span></p>
<h3>AZ IDEÁLIS POKOL.</h3>
<p>Jaj Istenem, de gyönyörűet álmodtam! Talán harmatos mezőben
bárányt legeltettem? Dehogy. Avagy talán piros szamócát szedegettem
szőke leánykával? Fenét.</p>
<p>Azt álmodtam, hogy a pokolban voltam: annak is a fészkes
fenekén.</p>
<p>Vergilius mester, aki szíves volt kalauzolni, elnézően
mosolygott, mikor téveteg szavaimból azt vette ki, hogy holmi tüzes
kemencéket, lávafolyókat rotyogó szurok-fazekakat várok.
Jóakaratuan figyelmeztetett, hogy csak tartsam fent a felöltőmet,
nem kell aggódnom váratlan hőváltozástól. Ezeket a híreket, mondta
mosolyogva, egy olasz ujságíró terjesztette, valami Dante nevű, aki
néhány év előtt itt volt riporton.</p>
<p>Az egész intézmény inkább valami nagy szállodához, vagy
szanatóriumhoz hasonlít, hosszú folyosók mentén szobákkal, a szobák
ajtaján szám, esetleg a páciens névjegye.</p>
<p>– Talán – kezdte a mester, egy oldalépületbe érve – az új
szállítmány fogja érdekelni szerkesztő urat. Csak Budapestről
ezerkétszáz urat kaptunk kezelésre aznap, mikor a háború váratlanul
véget ért. <span class="pagenum"><a name="Page_137" id=
"Page_137">-137-</a></span></p>
<p>– Hát véget ért? – csodálkoztam.</p>
<p>– Még pedig olyan hirtelen, hogy senki se számított rá. Alig
volt helyünk, egyszerre olyan tolongás lett. De most már, hála
Istennek, rendben vagyunk, mindenki lehetőség szerint külön szobát
kapott és rendszeres kezelésben élvezi a tíz-húszezer évig tartó
rövid kis kúrát. Találomra nézzünk be valamelyikhez.</p>
<p>Orrfacsaró szappanszag ütött meg, amint az első szobába
beléptünk; de a füleimet is be kellett fogni, olyan ordítás
fogadott. A szoba közepén alacsony széken meztelen ember ült, az
ordított. Két ápoló fogta, másik kettő pedig óriási
szappandarabokkal dörzsölte megállás nélkül, eszeveszett
gyorsasággal. Köröskörül a szoba tele volt szappannal: a földön
méter magasan állt a szappanhab. Percek mulva ismertem csak rá.</p>
<p>– Blau, maga az? – kiáltottam csodálkozva.</p>
<p>– Ő az, – felelte helyette a mester – egyik kedvenc páciensünk.
A kúra különben elég hosszadalmas lesz. Ez az úr szappant vásárolt
össze, még pedig kilenc vagonnal: mind megvolt, mikor a bessz
lecsapott. Gondolhatja, eltart néhány évig, míg ezt a sok szappant
lemossuk rajta.</p>
<p>– Hát ebből áll a kúra?</p>
<p>– Nagyon természetes. Ezen az osztályon csupa összevásárlók
vannak, akik készleteikkel spekuláltak s akiket váratlanul ért a
háború vége. Most úgy kezeljük őket, hogy mindegyiknek magának kell
elfogyasztania, elköltenie, felhasználnia a kis készletecskéjét,
amit összevásárolt.</p>
<p>Hideg futott végig a hátamon, a szívemben pedig valami édes
öröm.</p>
<p>Másik szobába nyitottunk: a szoba felét egy <span class=
"pagenum"><a name="Page_138" id="Page_138">-138-</a></span>
rettenetes hústömeg foglalta el, mely kínosan vonaglott, lihegett.
Csak tüzetesebb vizsgálat után ismertem fel a tömegben egy
kereskedő-ismerősöm körvonalait. Két ápoló tömte bele a zsírt, amit
összevásárolt. Megnyugtattuk, hogy jó pár száz métermázsa még hátra
van.</p>
<p>Annál soványabb volt a következő szoba lakója. Viaszsárga arcán
rettenetes torz-fintorban táncoltak a lemart vonások. Kiégett
szemeiből száraz savó folydogált. Már a második hektoliter ecetnél
tart. Udvariasan köszöntöttem és válaszra nem várva, megkérdeztem
tőle, adná-e olcsóbban a tíz krajcáros ecet literjét három korona
hatvan fillérnél? Emlékeztem rá, hogy ennyit kért érte legutóbb,
mikor találkoztunk.</p>
<p>Óriási, lejtős deszka állt a másik, tágas szoba közepén. Ebben a
szobában több vendég tartózkodott, mindegyik tetőtől-talpig bőrbe
öltözve: bőrcipőben, bőringben, bőrharisnyában, bőrkalapban
fetrengtek, izzadtak és kínlódtak a túlfűtött helyiségben,
verítékes homlokukat bőrzsebkendővel törölgetve. Egyik-másik a
lejtős deszkán csúszkált fel és le, hogy hamarabb kopjék a bőr,
mert addig nem eresztik őket, míg el nem kopott rajtuk minden bőr,
amit összevásároltak.</p>
<p>Ennek a szobának tőszomszédságában lihegve szaladgált
körbe-körbe egy leromlott, lesoványodott úriember. Blazsek volt, a
cipő-összevásárló. Nem állt meg kérdésemre felelni, még csak a
huszadik cipőt tudta eddig agyonszaladgálni és még tízezer volt
hátra.</p>
<p>Elkeseredett munkában találtam a szemközti szoba lakóját is.
Aprópénzt számolt. Minden falatot, amit lenyelt, óriási áron kell
megfizetnie; de csak <span class="pagenum"><a name="Page_139" id=
"Page_139">-139-</a></span> fillérekben fogadják el tőle és ha egy
fillérnyi hibát követ el, újra kell kezdenie az egész számítást. Ez
az ember aprópénzt vásárolt össze, hogy rézgálicot csináljon
belőle, kétezerháromszáz százalékos haszonra. Ujjairól vér csorgott
és szemében őrület lobogott.</p>
<p>Egy másik szobából megint fültépő ordítás szakadt ki
ajtónyitásra. Műtőasztalon feküdt a paciens és javában dolgoztak
rajta: lábait vágták le éppen. Az illető úr művégtagokat vásárolt
és most mindegyiket rajta próbálták ki és neki kellett elhordania.
A különböző hosszúságú műlábakra való tekintettel már huszadszor
vágtak le lábaiból egy újabb és újabb darabot, hogy a megfelelő
műlábat felvehesse. Hasán, mellén, nyakán sérvkötők feszültek.</p>
<p>És így tovább, mindegyik szobában más és más összevásárló tünt
elém, – a fejem zúgott, forgott velem a világ. Kértem a mestert,
hagyjuk abba.</p>
<p>– Itt már úgyis vége van, – mondta ő – ez az utolsó szoba
üres.</p>
<p>Szép, tiszta, magános szoba volt, kényelmes nyugágy az ablak
mellett. Az ablakon távoli, üres mezőkre nyílt kilátás, – kék ködbe
vesző, festői, de kopár hegyek meredeztek a távolban.</p>
<p>Kértem a mestert, tartsa fenn nekem ezt a szobát: itt zárkózom
majd be a világ zajától távol, hogy elnyűjjem és elviseljem a
megismerések, tanulságok és gondolatok meddő, rengeteg anyagát,
amit a háború alatt összegyűjtöttem magamnak. <span class=
"pagenum"><a name="Page_140" id="Page_140">-140-</a></span></p>
<h3>BARÁTOM, A NÉMET.</h3>
<p>Barátom, a német, reggel nyolckor érkezett meg a pályaudvaron,
ahol már vártam reá. Frissen szorította meg a kezem, csúfolt, hogy
milyen álmos vagyok. Mondtam neki, hogy menjünk reggelizni.</p>
<p>– Az ember reggel megfürdik, tornázik egy kicsit, akkor aztán
ilyen friss lesz, mint én, – mondta.</p>
<p>Ajánlottam, hogy üljünk kocsiba. A német térképet vett ki,
megnézte, milyen messze megyünk, kiszámította, mennyibe kerül az
taxaméter szerint és előre oda akarta adni a kocsisnak az összeget.
A kocsis azt állította, hogy neki ezért az útért több jár. Én már
szerettem volna menni, de a német ragaszkodott hozzá, hogy a
kocsisnak ennyi jár, egy fillérrel sem több. Rendőrt hívott és
felíratta a kocsist, aztán gyalog megindultunk.</p>
<p>– Megérdemlitek, hogy úgy éltek, ahogy éltek – mondta a német, –
mert mindent eltűrtök, nem törődtök a rendeletekkel, tűritek a
jogtalanságot! Ha mindnyájan úgy viselkednétek, ahogy én ezzel a
kocsissal, már régen rend volna itt.</p>
<p>Igazat adtam neki, nagyon igaza van, rémes, hogy nálunk hogy
bánnak a közönséggel. Csupa <span class="pagenum"><a name=
"Page_141" id="Page_141">-141-</a></span> ilyen ember kellene
nekünk, mint ő – gondoltam magamban lelkesen.</p>
<p>Fáradtan, de felvillanyozva ültem le a kávéházban. Kávét
rendeltem magamnak, ő várt. Elhozták a kávémat.</p>
<p>– Mi ez? – mondta a német. Mutasd csak.</p>
<p>Egy kis csövet vett elő, beletette a kávémba, aztán megnézte a
csőben levő folyadékot. Gúnyosan bólintott és egy lepecsételt
üveget szedett elő.</p>
<p>– Ezt a kávét azonnal elvisszük a rendőrségre, hamis tej van
benne és nem az előírt mennyiség. Majd én megmutatom neked, hogy
kell rendet csinálni.</p>
<p>Beöntötte a kávét az üvegbe, odahívta a kávést, felírta a nevét,
aláíratott vele egy nyomtatott blankettát, hogy a kávét ő
szolgáltatta fel és felállt.</p>
<p>Csodálattal követtem a rendőrségre, ahol meg állapították, hogy
a németnek igaza van, a kávést azonnal beidézték, ott előttünk
megbüntették öt napi elzárásra, a kocsist, aki közben már szintén
odakerült, szintén elítélték, velünk kezet fogott a fogalmazó,
megköszönte, hogy figyelmeztettük a rendőrséget és kért, hogy
máskor is így tegyünk.</p>
<p>Ez már igen, mondtam magamban, ezek a németek értik a módját.
Közben dél lett, éhesen és megelégedetten azt ajánlottam, menjünk
be egy vendéglőbe.</p>
<p>Bementünk egy vendéglőbe, főzeléket rendeltem feltéttel, utána
egy tésztát. A német várt. Elhozták a főzelékemet.</p>
<p>– Mutasd csak – mondta a német.</p>
<p>Kis mérleget szedett ki a zsebéből, rátette a húst és lemérte.
Aztán egy kis, e célra készült dobozt vett elő, betette a húst és
hívatta a vendéglőst. <span class="pagenum"><a name="Page_142" id=
"Page_142">-142-</a></span></p>
<p>– Ez a hús másfél dekával kevesebb, mint ahogy elő van írva –
mondta. Irja alá ezt a blankettát, hogy itt szolgálták fel, mert
magammal fogom vinni.</p>
<p>Ugyanígy járt el a tésztával is. Elszörnyűködve kelett
elismernem, hogy félannyit adtak, mint amennyi elő van írva a
rendeletben, de mindjárt láttam, hogy milyen kicsi, mikor hozták,
még gondoltam is, hogy na, ezzel ugyan nem lakom jól.</p>
<p>– Majd én megmutatom neked, hogy kell ezekkel elbánni, –
magyarázta a német. Gyerünk a rendőrségre.</p>
<p>A rendőrségen nagy örömmel fogadtak bennünket, megdícsérték
buzgóságunkat, azonnal beidézték a vendéglőst, elítélték ötszáz
korona pénzbüntetésre.</p>
<p>– Nahát, – mondtam lelkesen – ezt nem hittem volna, hogy ez így
megy. Hiszen itt lehetne élni, csak az emberben annyi energia
volna, mint ebben a németben. Hiába, nem lehet legyőzni őket!</p>
<p>És utópisztikus lázálmomban már láttam a rabszíjra fűzött
árdrágítókat, felhalmozókat, rendeletmegszegőket.</p>
<p>Hazafelé menet a vásárcsarnokon jöttünk keresztül. Míg a német
az árszabályt olvasta a táblán, én felhasználtam az időt és vettem
két forintért egy szafaládét. Már éppen bele akartam harapni,
mivelhogy a gyomrom korgott egy kicsit, meg néhány kisebb szikrát
is láttam a levegőben, a szemem előtt – amikor egy erélyes kéz
kikapta a szájamból. A német szigorúan nézett rám.</p>
<p>– Mennyiért vetted ezt?</p>
<p>– Két… eee… egy forintért – hazudtam, magam sem tudtam, hogy
miért. <span class="pagenum"><a name="Page_143" id=
"Page_143">-143-</a></span></p>
<p>– Úgy! De hiszen az árszabály szerint ennek az ára egy korona
ötven.</p>
<p>Zsebrevágta a szafaládét, előszólított egy rendőrt,
felszólította, hogy a kofát azonnal hozza be velünk a
rendőrségre.</p>
<p>Kocsiba ültünk és mind a négyen a rendőrségre mentünk, ahol mint
régi ismerősöket fogadtak. A német díszoklevelet kapott, mint a
közügyek lelkes munkása. Kicsit késő volt már, mikor a kofa
elítéltetése után ismét lekerültünk az utcára.</p>
<p>– Azt hiszem, – mondtam némiképen elgyengült hangon – legjobb
lesz, ha egy szállodába megyünk aludni, én, őszintén szólva, nem
tudom, miért de gyengének érzem magam, hogy hazáig menjek.</p>
<p>A szállodában nem volt szoba. Már el akartunk menni, mikor az
egyik pincér félrevont bennünket, hogy dupla áron adna egy szobát.
Ki akartam venni az erszényemet, de a német lefogta a kezemet.
Felírta a szállodás és a pincér nevét és felszólított, hogy menjünk
a rendőrségre.</p>
<p>– Kérlek szépen, – mondtam – egy kicsit fáradt vagyok. Nem
mennél egyedül? Én majd itt a kapuban megvárlak.</p>
<p>Igéretemet vette, hogy megvárom és még egyszer biztosítva róla,
hogy majd ő rendet csinál, elment. Én leültem a kapu előtt a
lépcsőre, elgondoltam magamban, hogy ez hiányzik nekünk, ez a
szervező erő, ez a rendszeres, lelkiismeretes energia, akkor majd
nem lehet velünk így bánni, kéjjel festettem magam elé, hogy fogják
elítélni a gyalázatos szállodást és pincért, rajongva üdvözöltem
magamban barátomat, a németet, kinyújtottam a lábam, lehajtottam
fejem a küszöbre és csendesen éhenhaltam, mivel egy kicsit éhes
voltam. <span class="pagenum"><a name="Page_144" id=
"Page_144">-144-</a></span></p>
<h3>IDŐGÉP.</h3>
<p>H. G. Wells kitünő találmánya, az időgép megállt a ház előtt.
Gyorsan belepattantam és megindítottam a motort visszafelé. A
kerekek zúgva lendültek neki: eszeveszett gyorsasággal forogni
kezdett a légcsavar. Egy helyen álltunk, de én tudtam, hogy
utazunk: az időjelző óra sebesen zörgött, órák és napok pár
pillanat alatt futották körül a kört: egy perc mulva az
évjelzőmutató 1916-ot, majd 1915-öt mutatott. Még egyet csavartam a
kormánykereken… 1914… október… szeptember… augusztus… július… 28…
26… 24… stop! Helyben vagyunk. Egy nyekkenés, a gép megállt.</p>
<p>Kiugrottam a gépből és körülnéztem. Ugyanazon a helyen álltunk,
ahol az imént – – de milyen változás! A Köruton ragyogva égnek az
ívlámpák, szaladnak a félig üres villamosok. Egy kávéház ablakából
flanellruhás úr bámult ki felém kiváncsian: előtte kávé, dupla
habbal, két császárzsemlye az asztalon és egy pasztrána – ki
emlékszik még a pasztránára?</p>
<p>Egy percre elkábultam a rámzuhogó emlékek hatása alatt – de
aztán eszembe jutott, hogy nem <span class="pagenum"><a name=
"Page_145" id="Page_145">-145-</a></span> merengeni jöttem az
időnek ebbe az elmult tartományába. Nekem itt fontos és sürgős
dolgom van és egy óra mulva utazom vissza, a gépet csak hatig
kaptam kölcsön.</p>
<p>Munkára hát, gyorsan! Gyerünk csak: szedjük össze az eszünket,
hol lehet most az az illető úr, akit én keresek? Otthon aligha,
most félöt lehet – négy évvel ezelőtt én ilyenkor az
Abbázia-kávéházban szoktam ülni, hátul, az egyik páholyban.</p>
<p>Villamosra ültem és perc mulva leszálltam. Jól sejtettem: már az
ablakon keresztül megismertem magamat. Ott ültem a rendes helyen: a
hajam valamivel sűrűbb és arcom tíz évvel fiatalabb. Valamit írtam
éppen.</p>
<p>Lihegve futottam be és leültem, szemben magammal, az
asztalhoz.</p>
<p><i>Én 1918-ból:</i> Szervusz! Kérlek, ne csodálkozzál sokat,
kevés időm van. Sürgősen beszélnem kell veled.</p>
<p><i>Én 1914-ből</i> (felnéz, kissé meg van lepetve, nem nagyon):
Ejnye… hol láttam én már magát?</p>
<p><i>Én 1918-ból:</i> Sehol. Te nem ismersz engem, én jól
ismerlek. De most nem erről van szó.</p>
<p><i>Én 1914-ből</i> (vállat von): Nekem mindegy. De, de talán
jöhetnél későbben, kérlek, látod, most dolgozom…</p>
<p><i>Én 1918-ból:</i> Mit dolgozol, szerencsétlen?</p>
<p><i>Én 1914-ből:</i> Egy humoros krokit írok. Őrült vicces dolog,
kérlekalássan. Hallgasd csak. (Olvas.) „Az idén télen olyan kevés a
szén, hogy egy országgyűlési képviselőt láttam, aki maga hajtotta a
szeneskocsit hogy biztosan berakhassa a pincéjébe.“ (Röhög.) Őrült
jó, nem?</p>
<p><i>Én 1918-ból</i> (csodálkozva): Ez egy vicc? <span class=
"pagenum"><a name="Page_146" id="Page_146">-146-</a></span></p>
<p><i>Én 1914-ből:</i> De ez még semmi! Itt alább azt írom, hogy
ezt már nem lehet kitartani, tizenkét koronát kérnek egy spulni
cérnáért. (Röhög.) Jó?</p>
<p><i>Én 1918-ból:</i> Ez egy humor?</p>
<p><i>Én 1914-ből:</i> Hát akkor ezt hallgasd meg: A kroki végén
szerepel egy zsidó, mint… hahaha… mihint… hö… hö..: hö::: mint:::
orosz… jaj az oldalam… mint orosz miniszterelnök… (fuldoklik a
röhögéstől).</p>
<p><i>Én 1918-ból</i> (szánakozva): Na fiam, mondhatom, én nagyon
sokat fejlődtem négy év alatt. De nem ezt akartam mondani. Hagyd
abba az írást.</p>
<p><i>Én 1914-ből:</i> Ugyan!</p>
<p><i>Én 1918-ból:</i> Hát nem tudsz a hadüzenetről?</p>
<p><i>Én 1914-ből</i> (legyint): Tudom! Bevonulunk Szerbiába és
kész. Három hét alatt minden rendben lesz.</p>
<p><i>Én 1918-ból:</i> Azt hiszed? Nekem nem az a véleményem.</p>
<p><i>Én 1914-ből:</i> Ugyan ne nevettesd ki magad. El tudsz
képzelni a huszadik században olyan háborút, ami két hónapnál
tovább tart? A teknika mai vívmányai mellett? A negyven
centiméteres ágyúk korában? <i>(Fölényesen.)</i> Egyébként
gazdaságilag se birná ki Európa a háborút félévig.</p>
<p><i>Én 1918-ból</i> (nyelek egyet): Na jó. Hát akkor talán ne
politizáljunk. Fontosabb dolgot akarok mondani neked. Vegyél
zsírt.</p>
<p><i>Én 1914-ből</i> (rámmered): Megbolondultál?</p>
<p><i>Én 1918-ból</i> (lázban): Vegyél zsírt, tíz kilót, ha többet
nem és tedd el! Vegyél bőrt! Vegyél cérnát! Vegyél szappant! Mit
bánom én, vegyél mézgát! Vegyél firniszt! <span class=
"pagenum"><a name="Page_147" id="Page_147">-147-</a></span></p>
<p><i>Én 1914-ből</i> (idegenül): Őrült vagy? Ugyan hagyj
békén!</p>
<p><i>Én 1918-ból</i> (síráshoz közel): Ó te szamár! Hát nem akarsz
érteni? Vegyél babot! Vegyél citromot! Vegyél patkószeget!</p>
<p><i>Én 1914-ből</i> (haragosan): Na most már igazán erigy innen
és hagyj engem dolgozni! (Fogja a tollat.)</p>
<p><i>Én 1918-ból</i> (kétségbeesve, kirántom a papírt a a keze
alól): Szerencsétlen, tönkre akarsz tenni? Legalább akkor ne irkáld
tele ezt a papírt – hanem tedd el, gyűjtsd össze tisztán – többet
fogsz, akarom mondani: fogok keresni rajta 1918-ban, mintha te most
teleírnád!</p>
<p><i>Én 1914-ből</i> (dühösen): Alászolgája! (Felugrik és el.)</p>
<p><i>Én 1918-ból</i> (lemondóan): Jól van, nyavalyás! Soha se
törődtél velem! Megyek vissza 1918-ba, szegény embernek.
<span class="pagenum"><a name="Page_148" id=
"Page_148">-148-</a></span></p>
<h3>PAPIRHIÁNY.</h3>
<p>Meglehet, hogy csütörtöktől kezdve nyolc oldalon jelennek meg a
pesti lapok… és hogy azután mi lesz, azt senki se tudja. Ha a hiány
fokozódik, el lehetünk készülve rá, hogy egy hónapon belül két,
azután egy oldalon jelenhetünk csak meg: a papírközpontot utasítani
fogja a kormány, hogy olyan papírt gyártson, aminek csak egy oldala
van. A mi dolgunk, hogy a lap minden rovata megmaradhasson, kicsit
meg lesz nehezítve – szűkebbre kell vonni a kereteket, a lényegre
szorítkozni. Mint lelkiismeretes és előrelátó ujságírónak, úgy
illik, hogy gyakoroljam magam ebben a stílusban: van szerencsém a
szerkesztő úrnak a következő dolgozatot azzal a szerény és alázatos
megjegyzéssel átnyújtani, hogy forrón szeretett kollégáimnak a
lapnál egészen bátran felmondhat, sőt esetleg önmagát is elküldheti
a laptól, mert, mint alábbiakból látható, magam is meg tudom majd
csinálni az egészet. <span class="pagenum"><a name="Page_149" id=
"Page_149">-149-</a></span></p>
<table class="border-top border-bottom">
<tr>
<td class="center">Előfiz.<br />
néhány korona<br />
Egyes szám nincs</td>
<td class="caption-largest"><b>Hirnök</b></td>
<td class="center">Szerk és kiad<br />
Budapest, I. emelet<br />
Mikro-hirdetés</td>
</tr>
</table>
<h4>VEZÉRCIKK</h4>
<p class="center"><b>Magyar gondok</b></p>
<p>A sz. és pap. hiány egyált. nem olyan fenyeg. mint ahogy sok.
pénz. A korm. mindent megt. hogy ezek az állapotok minélel. megsz.
Kormányunk azzal a bölcs és mind. dics.-re érdemes előrelátással
gondosk. mindenr. ami őt annyira jellemz. A következő nagysz. és
fontos intézkedések történtek a hiányok megsz. Ugymint.</p>
<p>Már ebből is látsz. hogy ez a korm. mindent megt. Eddigi
mulasztásait azzal indok. hogy.</p>
<p>Egészen nyug. leh. Nem l. semmi baj. Hogy miért nem lesz?
Csak.</p>
<hr class="tb" />
<h4>TÁRCA</h4>
<p class="center"><b>Egy élet</b></p>
<p class="center">Irta: S. K.</p>
<p>A tudós asszony mosolyogva jött ki a másik szobába.</p>
<p>– Fiú! – mondta vidáman.</p>
<p>Kurt Pál felsóhajtott.</p>
<p>– Hálaistennek! – kiáltott. – Legyen a neve Péter! <span class=
"pagenum"><a name="Page_150" id="Page_150">-150-</a></span></p>
<p>Kurt Péter panaszosan gőgicsélt a bölcsőben és néhány év mulva
szép bársonykabátját mindenki megcsodálta. Gyönyörű, szőke fiucska
volt.</p>
<p>– Peti! Peti! – kiáltott rá az anyja.</p>
<p>Peti, aki éppen a gyerekszobában játszott, e hangra felkapta
fürtös fejecskéjét és tíz év mulva letette az érettségit.</p>
<p>Az egyetemi évek úgy teltek el, mint egy álom. Egy napon Péter
szomoruan üldögélt hónaposszobájában. – Ej mit, az élet, – suttogta
maga elé, legyintett kezével és tizenöt év mulva elfogadta a
körorvosi állást Tapolcán. A leány remegve tépdeste az akácfa
suttogó levelét és ránézett Péterre. Péter lassan magához húzta a
leány fejét, megcsókolta és gyermeküket, Károlyt, tizenötéves
korában katonai iskolába iratták.</p>
<p>– Tudniillik azt akarom mondani – jegyezte meg erre Péter, de
elhallgatott, mert eszébe jutott, hogy két évvel ezelőtt
meghalt.</p>
<hr class="tb" />
<h4>KÜLPOLITIKA</h4>
<p>Japán megtámadta Délamerikát. Még nem győzött egyik fél se.</p>
<p><i>Hadat üzentek:</i> Amerika, Spanyolország, Norvégia, Dánia,
Svájc, Uruguai. Az irányzat lanyha.</p>
<p><i>Diplomáciai viszonyt szakítottak:</i> Belgium, Arkanzas,
Madagaszkar, Kina, Elő-India.</p>
<p><i>Nap kél:</i> 6 óra 25 perc.</p>
<p><i>Elpusztultak:</i> Szerbia, Montenegró, Alaska.</p>
<p><i>A Múzeum egész nap zárva.</i></p>
<hr class="tb" />
<p><span class="pagenum"><a name="Page_151" id=
"Page_151">-151-</a></span></p>
<h4>Hadijelentés</h4>
<p>Angliát elfoglaltuk. Suergoeny valaszt, mit csinaljunk vele
Hoefer.</p>
<hr class="tb" />
<h4>NAPIHIREK</h4>
<p><i>Öngyilkos mázoló.</i> Kovács P. mázoló szerelmes volt G.
Jolánba. Tettét nem okolta meg, levelet nem hagyott hátra.</p>
<p><i>Elgázolás.</i> Fischer G. munkás sietve akart átmenni a
kocsiuton a 827-es villamos előtt. Temetése holnap délután lesz a
Rókus-kórházból.</p>
<p><i>Elitélt árdrágító.</i> Bauer Katalin drágán adta a tojást. Rá
fog fizetni.</p>
<p><i>Csaló hivatalnok.</i> S. Samu sokat akart keresni. A
rendőrség keresi.</p>
<p><i>A szálloda tolvaja.</i> Fuksz Béla azzal okolta meg tettét,
hogy beteges kabát-gyűjtő-szenvedélye van. Bevitték a
gyűjtőfogházba.</p>
<p><i>Őrült az uccán.</i> Az orvos szerint megfigyelőtehetsége
csorbítatlan. Megfigyelőbe vitték.</p>
<p><i>Osztálysorsjegy.</i> Főnyereményt az egyik hosszú szám
nyerte.</p>
<hr class="tb" />
<h4>Tarka krónika</h4>
<p class="center"><i>Eljegyzésen.</i></p>
<p>– Gratulálok.</p>
<p>– De kérem nem én vagyok a vőlegény.</p>
<p>(Poen a jövő számban.)</p>
<hr class="tb" />
<p><span class="pagenum"><a name="Page_152" id=
"Page_152">-152-</a></span></p>
<h4>IRODALOM</h4>
<p><i>Ábránd Leó: A háború éposza.</i> Vacak.</p>
<hr class="tb" />
<h4>SZINHÁZ</h4>
<p class="center"><b>Hamlet</b></p>
<p>A Nemz. Sz. ma mutatta be Shakespeare Hamlet c. darabját. A
darabban egy fiatalembert leszúrnak, nem kapják meg egymást.
Beregi, Márkus, Paulay, Pethes. A helyzet változatlan.</p>
<hr class="tb" />
<h4>TÖRVÉNYSZÉK</h4>
<p>A törvényszék Kovács Jánost, Botlik Zsuzsánnát, Molnár Alajost,
Pucák Gergelyt, Krakauer Bélát, Életkopf Ádámot és Pénzmutter
Árpádot összesen 89 évi fegyházra itélte. Az elitéltek
belenyugodtak és felebbeztek.</p>
<hr class="tb" />
<h4>Versek</h4>
<div class="poem">
<div class="stanza"><span class="i0">Találkoztak<br /></span>
<span class="i0">A halál szolgája<br /></span> <span class="i0">És
a halász Olgája<br /></span> <span class=
"i0">Összenéztek:<br /></span> <span class=
"i0">Alásszolgája.<br /></span> <span class="i8">Ifj. dr. Gróf
Krakauer Béla.<br /></span></div>
</div>
<hr class="tb" />
<h4>VIZÁLLÁS</h4>
<p>Az akadémia ma délután ülést tartott.</p>
<hr class="tb" />
<h4>INNEN-ONNAN</h4>
<p><i>A bolha.</i> A bolha erősebb az elefántnál, mert ha az
elefánt bolha volna, nem tudna akkorát ugorni.</p>
<p>(Havas-ügynökség.)</p>
<hr class="tb" />
<p><span class="pagenum"><a name="Page_153" id=
"Page_153">-153-</a></span></p>
<h4>NYILTTÉR</h4>
<p>A megpofozott Korsay Gézával nem vagyok azonos.</p>
<p class="right"><i>Ónody Malvin.</i></p>
<hr class="tb" />
<h4>SPORT</h4>
<p>FTC, MTK; BTC, XYZ. 4:7, rek. O. log 2.325 21 V826. Biró: P.
G.</p>
<hr class="tb" />
<h4>SZERK. ÜZENET</h4>
<p><i>P. N.</i> – <i>G. H.</i> – „<i>Kislány</i>“ –
„<i>Baltimore</i>“ és <i>a többiek</i>: 1. Nem. – 2. huzták. – 3.
ki.</p>
<hr class="tb" />
<h4>HIRDETÉS</h4>
<p>E lap a legtartalmasabb, legkimerítőbb és legrészletesebb
tudósításokat, fejtegetéseket, tárcákat, regényeket, verseket és
cikkeket közli. <span class="pagenum"><a name="Page_154" id=
"Page_154">-154-</a></span></p>
<h3>CASUS BELI.</h3>
<p class="center">(Szin: Elnök dolgozó szobája. Kopognak.)</p>
<p><i>Elnök:</i> Szabad!</p>
<p><i>Tomkins Paly</i> <i>(fegyencruhában megjelenik)</i>.</p>
<p><i>Elnök:</i> Á, maga az, kedves izé… hogy is hívják!</p>
<p><i>Tomkins:</i> Tomkins Paly.</p>
<p><i>Elnök:</i> Ja, igen, tudom már… Foglaljon helyet, kedves
Tomkins… nem oda, ide a bőrfotelbe. Mit szokott szívni? Jó lesz egy
havanna? Várjon, majd innen… Egy kis likőrt talán?…</p>
<p><i>Tomkins</i> <i>(értetlenül néz)</i>.</p>
<p><i>Elnök:</i> Na üljön le, gyermekem. Szeretnék magával
eldiskurálgatni… Honnan jön?</p>
<p><i>Tomkins:</i> Nem jöttem, hoztak. A Sing-Sing fegyházból.</p>
<p><i>Elnök</i> <i>(könnyedén)</i>: Hja, igen, tudom… Nem tesz
semmit <i>(Kedélyesen.)</i> Komiszkodtunk, mi? Aztán dutyiba
kerültünk, mi? Hehe.</p>
<p><i>Tomkins</i> <i>(lesüti szemét)</i>.</p>
<p><i>Elnök</i> <i>(megveregeti a vállát)</i>: Hehe. Nem tesz
semmit. Fiatalság, bolondság? Én is voltam fiatal. Én meg tudom
érteni az ilyesmit…</p>
<p><i>Tomkins</i> <i>(zavartan)</i>: Elnök úr… <span class=
"pagenum"><a name="Page_155" id="Page_155">-155-</a></span></p>
<p><i>Elnök:</i> Nevezzen Vili barátomnak, gyermekem… Hiszen az
apja lehetnék…</p>
<p><i>Tomkins</i> <i>(ámulva)</i>: Vili bácsi…
<i>(Körülnéz)</i>.</p>
<p><i>Elnök:</i> Ugy bizony, édes fiam. Na, még egy pohárral. Hát,
Tomikám, hogy megy sora mostanában. Csak egészen fesztelenül.
Meguntuk már kicsit a jó öreg Sing-Singet, mi? Hehe.</p>
<p><i>Tomkins</i> <i>(lesüti a szemét)</i>.</p>
<p><i>Elnök:</i> Hány éve ül?</p>
<p><i>Tomkins</i> <i>(halkan)</i>: Nyolc.</p>
<p><i>Elnök</i> <i>(ragyogva)</i>: Nagyszerű. És azóta nem tud
semmit a világról, – nem olvas semmit… lapokat, vagy
ilyesfélét?</p>
<p><i>Tomkins:</i> Nem én.</p>
<p><i>Elnök:</i> A háborúról se?</p>
<p><i>Tomkins</i> <i>(bámulva)</i>: Háború van?</p>
<p><i>Elnök</i> <i>(gyorsan)</i>: Semmi, egy kis félreértés… nem is
háború épen… egy kis csetepaté… a singalézek megtámadtak egy öreg
izét… de már el is van intézve… szót se érdemel, ne is beszéljünk
róla… Beszéljünk magáról, édes fiam. Hát szóval, unjuk az öreg
Sing-Singet. Mondja csak, volt már maga Európában?</p>
<p><i>Tomkins:</i> Tizenöt évvel ezelőtt, egyszer.</p>
<p><i>Elnök:</i> Nagyszerű. Hát aztán, – volna kedve egy kis
kéjutazást csinálni Európába?</p>
<p><i>Tomkins</i> <i>(ámulva)</i>: De hiszen…</p>
<p><i>Elnök:</i> Hogy magának még hátra volna egy pár éve, azt
akarja mondani… Ugyan, gyermekem, nem vesszük mi azt olyan
komolyan… Hiszen maga már megbánta azt az izét…</p>
<p><i>Tomkins:</i> Elnök úr!</p>
<p><i>Elnök:</i> No persze. Hiszen nyilvánvalóan nem jót tesz
magának ez az élet… Lám milyen sápadt… <span class=
"pagenum"><a name="Page_156" id="Page_156">-156-</a></span> Magának
levegőváltozásra volna szüksége, gyermekem. Felül egy szép
hajókára, tudja, majd mi adunk magának pénzt, mindent… Elsőosztályú
fülkét… Aztán hopp! sanzsé passzé! Na, hol van Tomika?
Európában.</p>
<p><i>Tomkins</i> <i>(zavartan)</i>: De miért éppen…</p>
<p><i>Elnök:</i> Hogy miért éppen Európában?… Mert magának az
nagyon jót fog tenni… Aztán meglátogatja a rokonait…</p>
<p><i>Tomkins:</i> Nincs ott nekem senkim.</p>
<p><i>Elnök:</i> Vagy az ismerőseit… Biztosan van valaki ott, aki
felé a szíve húzza… Valami jó barát… vagy talán más… mi? Hehe!
<i>(Megcsiklandozza a hónaalját, hamisan néz rá.)</i> Valami jó kis
tyuk… Mi?!</p>
<p><i>Tomkins</i> <i>(vigyorog)</i>.</p>
<p><i>Elnök</i> <i>(pajkosan böködi)</i>: Akivel egyszer valahol
összejött odaát… Aztán nem tudta elfelejteni… Mi?! Hehe. Na, nem
tesz semmit, majd meglátogatja. Mikor akar menni?</p>
<p><i>Tomkins</i> <i>(kitörve)</i>: Elnök úr… én igazán…</p>
<p><i>Elnök:</i> Csak semmi hálálkodás… A Vili bácsi jó bácsi… Hát
mikor utazik a Belluska?</p>
<p><i>Tomkins</i> <i>(csodálkozva)</i>: Belluska?</p>
<p><i>Elnök:</i> Vagy Tommika, pardon… Egy nőismerősömre gondoltam,
a Kázusz Bellyre. Na, szóval, holnap már utazik is…</p>
<p><i>Tomkins</i> <i>(könnyek közt)</i>: Elnök úr…</p>
<p><i>Elnök:</i> Csak semmi hálálkodás…</p>
<p><i>Tomkins:</i> Elnök úr… Én egy egyszerű, szegény bűnös vagyok…
De én nem voltam rossz ember… <i>(Elcsuklik a hangja.)</i> Az elnök
úr megment engem… Köszönöm… <i>(A keze után nyul.)</i></p>
<p><i>Elnök</i> <i>(meghatva)</i>: Csak hagyja, fiam… <span class=
"pagenum"><a name="Page_157" id="Page_157">-157-</a></span></p>
<p><i>Tomkins:</i> Én igérem… Én nem születtem gazembernek… Nekem
meg volt a foglalkozásom… De rossz társaságba kerültem… Könnyelmű
voltam, elkezdtem sülyedni…</p>
<p><i>Elnök</i> <i>(ragyogó szemmel)</i>: Sűlyedni? Nagyszerű!</p>
<p><i>Tomkins:</i> Egyre mélyebbre sülyedtem…</p>
<p><i>Elnök</i> <i>(elragadtatva)</i>: Egyre mélyebbre… Nagyszerű…
Maga az én emberem!… Holnap utazik Európába! Mindjárt intézkedem!
<i>(Leül, levelet ír. Irás közben.)</i> Mondja csak, fiam, mi volt
magának a foglalkozása? Ezt be kell jegyezni.</p>
<p><i>Tomkins</i> <i>(boldogan hadarva)</i>: Híres ember voltam én,
kérem… Műúszó… A Wild West sampionja úszásban… <i>(Dicsekedve)</i>:
Egyszer egy hajótörésnél nyolc tengeri mértföldet úsztam, a nyilt
vízről ki a partra, három napig úsztam… <i>(Vigyorogva)</i>: Kutya
bajom lett…</p>
<p><i>Elnök</i> <i>(leejti a tollát és az állát)</i>: Mi-i-i?</p>
<p><i>Tomkins</i> <i>(élénken)</i>: Bizony! Híres legény voltam én
valamikor! Ujjé!…</p>
<p><i>Elnök</i> <i>(csönget. A belépő őrhöz)</i>: Vigyék vissza ezt
a gazembert a Sing-Singbe… Hozzanak egy másikat… Egy ilyen
megátalkodott rablógyilkost küldenek az embernek… Vissza!</p>
<p><i>Tomkins</i> <i>(rémülten)</i>: De, elnök úr… hiszen…</p>
<p><i>Elnök</i> <i>(menydörögve)</i>: Kuss! Rablógyilkos…</p>
<p><i>Tomkins</i> <i>(megsemmisülten)</i>: Nem is gyilkosság miatt
ülök… Gyujtogatás…</p>
<p><i>Elnök</i> <i>(menydörögve)</i>: Hát aztán! Gyujtogatni talán
szabad? Azt hiszi, aki gyujtogat, az kikerülheti a törvény sujtó
kezét? Mars a Sing-Singbe! Fel fogjuk emelni a büntetését… Hatóság
félrevezetése miatt… Vigyék! <span class="pagenum"><a name=
"Page_158" id="Page_158">-158-</a></span></p>
<h3>DALCROZE.</h3>
<p class="right"><i>Lipótváros</i>, 1916 január 8.</p>
<p class="i2">Édes Polifóniám,</p>
<p>nagyon sajnáltuk, hogy tegnap nem voltál ott a Dalcrozén és
miután nem akarom, hogy a jövő órára készületlenül jöjj el, megírom
Neked, hogy mi minden volt és mit tanultunk újat. Különben Pallas
Athene kérdezett Rád, hogy mi esett beléd, nem voltál te mindig
olyan wehleidig, hogy egy kis influenza miatt elmaradj és hogy te
nem egy Polifónia, hanem egy Palifónia vagy, hogy ingyen fizeted az
ötven korona óradíjat és nem jössz el.</p>
<p>Hát kérlek, új tagunk van, a doktor Bodola, akit most
szabadságoltak félévre, mivel – saját állítása szerint – egy orosz
golyó félméternyire a szemöldöke fölött ment be és három méternyire
a füle mellett jött ki egy varjú combjából, aki éppen arra repült.
Ez lesz most a Leonidas, nagyon szépen táncol és gyönyörű tógája
van, a „Hősi halál“ figurát ő kreálja most, gyönyörű mozdulatok,
ezt is meg kell tanulnod, mi félóráig mind ezt gyakoroltuk.
Féltesttel háromszor derékszögben hátra kell <span class=
"pagenum"><a name="Page_159" id="Page_159">-159-</a></span>
hajolni, kézfejjel négyszögletesen fejet lóbálni, erre három
féllépés előre, balláb kicsit kijebb, aztán derekat csavarni,
oldalt, megint két lépés hátra, aztán az egész derék becsuklik, két
ujjheggyel érinteni a padlót és percekig úgy maradni, aztán újra
előlről. Nagyon szép figura, de még csak Bodola tudja és
Alkibiádesz, aki pedig csak negyedóráig gyakorolhatta, mert át
kellett szaladnia a Bankba a szállítás végett.</p>
<p>Hanem a direktrisz kezdi nagyon szigorúan venni a dolgot és ma
félóráig csupa elméletet adott elő. Elmagyarázta, hogy
tulajdonképen mi a célja a Dalcrozénak, hát csak úgy hevenyében
tudom reprodukálni a szavait, pedig nagyon figyeltem. De valami
olyasfélét mondott, hogy a Dalcroze célja a testet úgy képezni és
olyan mozdulatokhoz szoktatni, mintha a táncoló egy negyed méter
széles és fél méter magas kőkockába volna befalazva, tehát minden
táncmozdulatot úgy kell végrehajtani, mintha ezek a falak volnának
körülötte és így az eredeti széles táncmozdulatokat különféle
csavarulatokkal és behajlásokkal és szögbetörésekkel és
visszafordításokkal addig kell tompítani és egyszerűsíteni, míg az
egész test, a derékhoz símuló karokkal és lábakkal, körülbelül
felveszi ennek a kockának az alakját és betölti. Ugy-e gyönyörű!
Mindnyájan el voltunk ragadtatva ettől a művészi elmélettől, csak
az a hülye Achilles bökte bele a magyarázatba, hogy csak azt nem
érti, hogy lehet valakinek ausgetippelt táncolni kedve, aki egy
negyed méter széles és egy fél méter magas kőkockába van
befalazva.</p>
<p>A direktrisz aztán néhány nagyszerű figurát mutatott be, amiket
a jövő órán sorra veszünk majd. <span class="pagenum"><a name=
"Page_160" id="Page_160">-160-</a></span> A „Rémület egy kanál
vízben“, a mi nagyon nehéz, arcjáték is kell hozzá és
csuklóforgatás, aztán a „Fábaszorult szúmadár“ figura, egészen
egyszerű, stilizált mozdulatokkal, nagyon szép, csak egy kicsit
nehéz, mert a ballábat egészen vissza kell húzni a gyomorba, hogy
helyet adjon az ember a jobbvállnak, úgy hogy az ember a fejét át
tudja húzni a hóna alatt és így teljes ötszögalakot vegyen fel,
amire azért van szükség, mert a régi asszir-emlékeken ilyen alakú
kabalák vannak és a táncolónak ezt kell szimbolizálni stilizált
anyagszerűséggel.</p>
<p>Nagyon szép figura a „Rohanó elefántcsonttorony“ is és Hóra, aki
nyakába tudja szedni a lábát, meg is csinálta, én még nem tudom. De
majd együtt fogjuk gyakorolni, jó?</p>
<p>A „Dervis szakállában párolgó azaléa“, amit mult órán átvettünk,
már elég jól megy, de nem ebből feleltem, hanem a „Csikorgó
csigolyatéboly“-ból, tudod, aminél a két tenyeret úgy kell
összetenni, mintha az ember egy stilizált virágokkal kirakott római
edényt tartana a feje fölé, amiből a bokára csurogna valami, de a
fejjel visszatartja az ember.</p>
<p>Na, szóval sok minden volt, kérlek szépen, sajnálhatod, hogy nem
jöttél, édes Polifóniám. Hogy vagy, elkészült már az új tógád?
Nekem a sarummal van baj, nem tudják megigazítani és kicserélni meg
nem akarják, tudod, milyen drága a bőr.</p>
<p>Hát jövő órára feltétlenül jöjj el, édes Polifóniám. Mi ujság
nálatok? Ja igaz, hallottam, szegény öcséd elesett. Nagyon
csodálkoztam, de a Dolfi bácsi aztán mondta, hogy valami háború van
valahol.</p>
<p>Viszontlátásig ölel</p>
<p class="right"><i>Terpszikéd</i>. <span class="pagenum"><a name=
"Page_161" id="Page_161">-161-</a></span></p>
<h3>RÉGI HUSVETI SZOKÁSOK.</h3>
<p class="center"><i>(Kiollózva a Hirnök 2232. évi március 31-iki
számából.)</i></p>
<p>Őseink husvéti mulatságairól és szokásairól, melyekkel a nap
szimbólikus jelentőségét fejezték ki tréfás kedveskedésekkel, igen
sok adatunk maradt fönn, részben följegyzések, részben kevésbbé
megbízható szájhagyományok alapján.</p>
<p>A tizenkilencedik század homályos éveit derűs fénnyel ragyogják
be ezek a szokások. Európaszerte örömünnep volt már akkor is a
husvét: jelképe, a fehér nyulacska és a piros tojás. A bécsi
múzeumban ma is látható néhány ásatag, megkövült példány. Husvét
hétfőjén szagos vízzel locsolták meg egymást az emberek, a tavaszi
termékenységet ábrázolva – a locsoló ajándékot kapott és vidám
mulatozással töltötték el a délutánt.</p>
<p>A huszadik század hatalmas ipari és teknikai lendülete, úgy
látszik, e kedves szokások eszközeinek fejlődésében is éreztette
hatását. Ha e pontban az egykori hírlapokat áttanulmányozzuk,
meglepő adatokat és utalásokat kapunk: szinte hihetetlen, hogy
<span class="pagenum"><a name="Page_162" id=
"Page_162">-162-</a></span> ezekben az években mekkora fontosságot
tulajdonítottak a husvéti mulatozások és kedveskedések kultuszának
és milyen apparátussal hajtották végre.</p>
<p>Ha például az 1918-ik év hirlappéldányainak március 30-i számába
belepillantunk, kiderül, hogy egész Európa valóságos lázában élt az
örömünnepnek és egyébre se gondoltak az emberek, minthogy
külön-külön és csoportosan emlékeztessék egymást a Feltámadás
nagyszerű gondolatára.</p>
<p>A tizenkilencedik század szerény és igénytelen husvéti
<i>piros-tojása</i> ez évben óriási, úgylátszik, acélból készült
hosszúkás tekék formájában jelentkezik, amit hatalmas emelőgépek és
e célra készült hajítószerkezetek segítségével dobáltak át
egymásnak németek, franciák, angolok, olaszok s mindama
emberfajták, akik akkor még, mint tudjuk, külön, úgynevezett
<i>állami</i> közösségben éltek. Az óriási tekék úgy voltak
szerkesztve, hogy a levegőben szétpukkantak s ezer apró husvéti
tojást szórtak szerte.</p>
<p>Az egyik őspéldány feljegyzi, hogy Párisra, az akkori fővárosra,
husvét napján legalább száz ilyen tárgy esett – pazarul és
nagylelküen hajigálták őket, jutott belőle mindenkinek, aki
akart.</p>
<p>A locsolás kultusza is óriási módon fejlődött teknikailag: egyik
husvéti jelentésből kiderül, hogy gépekből, úgynevezett
<i>gépfegyverekből</i> (a szó eredeti jelentését ma már nem
ismerjük) locsolták egymást az emberek – a régi szagos víz helyébe
tüzes folyadékok és szagos gázok lépnek.</p>
<p>Ezen a napon tisztálkodtak és mindent símára tisztára mostak
őseink, hogy ájtatos érzéseiket s a lélek tisztaságát jelképezzék –
így azt olvassuk egy másik jelentésben, hogy március 31-én még a
földet is megmosták: „a Scarpe mindkét oldalát megtisztítottuk
<span class="pagenum"><a name="Page_163" id=
"Page_163">-163-</a></span> az ellenségtől“ (utóbbi avult szó
jelentését nem ismerjük, úgy látszik, férgeket vagy rozsdát
jelent).</p>
<p>Áldozatokat is mutattak be: úgynevezett <i>csapatokat</i> vagy
<i>seregrészeket</i>, ami francia jelentésekből derül ki, – ezek
nyilván afféle csecsebecsék vagy élelmiszerek voltak.</p>
<p>Voltak ezenkívül szokások, amik ma már szinte érthetetlenek, de
jellemzőek naiv és kedves formáik révén – ilyen volt például a
<i>vonaláttörés</i>, amit, úgylátszik, óriási köteleken végeztek; –
ilyen volt az <i>olló</i> és a <i>spanyol lovas</i>, nemkülönben a
<i>gőzhenger</i>. De a legmeghatóbb s a husvéti kedélyre és arra a
tömegérzésére az emberszeretetnek, ami minden szívet elfogott,
legjellemzőbb talán az volt, hogy ezen a napon tömegestül dőltek
egymás keblére és ölelték át egymást az emberek – legalább erre
mutat a <i>nagy átkarolás</i> kifejezés, ami minduntalan felbukkan
a husvéti jelentésekben s ahogy a leírásokból ki lehet venni, abból
állott, hogy egy népfajta polgárai tömegesen felkeresték egy másik
népfajta polgárait és mindegyik csoport azon versengett, hogy előbb
karolhassa át a másikat.</p>
<p>Kedélyes, szép idők voltak ezek! <span class="pagenum"><a name=
"Page_164" id="Page_164">-164-</a></span></p>
<h3>BIBLIAI TÖRTÉNETEK HÁBORÚS ALKALMAZÁSBAN.</h3>
<h4>I.<br />
<i>Ádám és Éva.</i></h4>
<p>És mondá Éva: Azon kígyó azt ajánlja nekem, hogy szakítsak azon
fának gyümölcséből.</p>
<p>És mondá Ádám: Mi módon tenném azt és vétenék az Úr parancsa
ellen, ki megmondá, hogy elkerget a Paradicsom kertjéből és az én
testemet más helyre helyezendi.</p>
<p>És mondá Éva: Én bizony mégis szakítok és az én kezemet meg nem
tartóztatom ama gyümölcstől.</p>
<p>És mondá Ádám: Na és mi lesz velünk, ha tényleg kikergetnek a
Paradicsomból és mi nem élvezzük annak jótéteményeit?</p>
<p>Hiszen éhen veszünk és elpusztulunk és a mi testünk és
egyetlenegyünk meg nem menekszik a vadállatok és unikornisok
fogaiktól.</p>
<p>És mondá Éva: Te pali vagy és én téged ezentúl nevezlek Pálnak
és nem Ádámnak.</p>
<p>Mert nem gondolsz az almának micsodás árára, <span class=
"pagenum"><a name="Page_165" id="Page_165">-165-</a></span> mely
vagyon maximálva és amelyet el lehet adni a városnak.</p>
<p>Mert azon almát elültetvén, almafát növelek a Paradicsomon kívül
és annak gyümölcseit eladván, olyan konkurrenciát csinálok a
Paradicsom-kertnek, hogy egy év múlva kisajátítom és Ő belép
részvényesnek az én üzletembe.</p>
<p>Akiknek füleik vagynak, hallják.</p>
<h4>II.<br />
<i>Egy tál lencse.</i></h4>
<p>És látván Jákób Ézsaut a pitvarban, ki is egy tál lencse előtt
ül vala.</p>
<p>És mondá neki: Add nékem azon tál lencsét és tőlem azt meg ne
tagadjad.</p>
<p>És felele Ézsau, mondván: Mit adsz érte?</p>
<p>Az pedig ajánla neki összegeket és mondá neki: Neked adom érte
az én elsőszülöttségi jogomat.</p>
<p>És Ézsau odaadá neki a tál lencsét.</p>
<p>Az pedig méne az ő atyjához, Izsákhoz és mondá néki: Áldj meg
engemet.</p>
<p>Izsák pedig mondá: A hang Ézsau hangja, de a kéz Jákóbé.</p>
<p>És mondá Jákob: Eladtam elsőszülöttségi jogomat egy tál
lencséért és az én örökségemet eladtam a lencsefőzelékért, mely egy
tálban foglaltatik.</p>
<p>És mondá neki Izsák, te vagy az én szerelmetes fiam és én mondom
neked, hogy a mai árak mellett őrült jó üzletet csináltál.</p>
<p>És megáldá őtet.</p>
<p>Akiknek szemeik vagynak, lássák. <span class="pagenum"><a name=
"Page_166" id="Page_166">-166-</a></span></p>
<h4>III.<br />
<i>A tékozló fiú.</i></h4>
<p>Egy atyának vala két fia, az egyik szorgalmatos volna és
mindenben gyarapodék, a másik pedig eltékozolá vala az ő vagyonát
és elhagyván atyját, útra kele.</p>
<p>És évek multával s hogy sok év eltelt vala, megjöve a tékozló
fiú és térdre esvén a külső udvarban, nagy hangon síránkozva vala,
mint a koldusok.</p>
<p>És kijövén az ő atyja a külső udvarba, kérdé tőle, mi módon
kerülsz ide és micsodás ember vagy. Mert meg vagyon írva, tiszteld
atyád és anyád, hogy hosszú életű légy e földön és mikor mosakodsz,
a kezedet lefelé tartsad és ne felfelé, mert különben a víz
befolyik a te kabátod ujjába és meg nem kíméli a nedvesség a te
inged ujjának elejét, mely mondatik Manzsettának.</p>
<p>Az pedig felelé: Szerencsétlen vagyok én a szerencsétlenek
között, mindenfélével spekuláltam vala és most mint koldus jöttem
ide, hogy adassad nekem a moslékot, melyet eszik a te disznaid
közül egy.</p>
<p>Az ő atyja pedig karjába vevé őt és megölelé és mondá: Te vagy
az én egyetlen gyermekem.</p>
<p>A másik fiú pedig háborogván az ő szívében mondá: Mi módon mérsz
te a te mérő kezeddel: megöleled őt, ki mindenét eltékozolta és
engem, ki jól sáfárkodtam vala, meg nem áldasz.</p>
<p>És mondá az ő atyja: Bizony mondom néked, jobb üzletember ő,
miként te vagy, mert jól tudja ő, hogy mit ér ma a moslék,
maximális áron.</p>
<p>Akiknek ujjaik vagynak, tapintsák. <span class=
"pagenum"><a name="Page_167" id="Page_167">-167-</a></span></p>
<h3>EGYSZERŰSÍTENI A FORGALMAT.</h3>
<p>A villamos-megállóhelyek csökkentésével kapcsolatban, mely
intézkedés, mint ahogy megmagyarázták nekünk, a forgalom
egyszerűsítése céljából történt, néhány újabb reformról beszélnek,
melyek a forgalom és általában az életformák egyszerűsítését
célozzák.</p>
<p>Mint értesülök, a Dunagőzhajózási Társulat átírt a Közvágóhíd
igazgatóságának, hogy a vallás- és közoktatásügyi minisztérium
útján intézkedjék az új egyszerűsítések végrehajtásában.</p>
<p>Legközelebb várhatók a következő egyszerűsítések:</p>
<p>A villamos kerekeket leszedik, ehelyett a villamos padlójába
lukakat fúrnak. Ezekbe a lukakba a közönség beleáll, egy e célra
alkalmazott fogóba belekapaszkodik. Az áram így egyenesen a
közönségbe megy bele, mely is az áram hatása alatt felvillanyozva,
felemeli a kocsit és megindul vele.</p>
<p>Ha ez az egyszerűsítés sem bizonyul elégségesnek, akkor először
beszüntetik a villamosok tetejét, <span class="pagenum"><a name=
"Page_168" id="Page_168">-168-</a></span> majd a villamos vázát,
oly módon, hogy csak a lukak maradjanak meg, amibe a közönség
beleáll. Esetleg a villamos áramot is meg lehet takarítani: a
társaság közgyűlésén valamelyik szakelőadó kimutatta, hogy az a
villamos áram, amelyet a közönség sistergő istennyila formájában a
Társaság gyomrába kíván, teljesen elégséges ahhoz, hogy az ily
módon megkönnyített és leegyszerűsített forgalmat kellőképpen
ellássa.</p>
<p>A forgalom egyszerűsítését célozza a földalatti villamosok
megállóhelyeinek beszüntetése is. A közgyűlésen elhatározák, hogy a
földalatti villamosnak csak két megállóhelyét hagyják meg, az
egyiket, ahol be lehet szállni, a másikat, ahol ki lehet szállni.
De ezt ravaszul úgy csinálják majd, hogy a beszálló megállóhelyet
harminc méternyire attól a helytől állítják fel, ahol eddig le
lehetett menni a föld alá, úgy hogy aki be akar szállni, előbb
ártézi kutat kell fúrni magának, hogy a föld alá jusson – ami
lényegesen egyszerűsítené a forgalmat. Ugyanígy a kiszállásnál
is.</p>
<p>A papirkereskedelmi központ iniciativájára a káposztásmegyeri
vízművek szociálpolitikai bizottsága is felszólította a
marhabelsőrész-kidolgozók békekonferenciáját, hogy azonnal
szüntessék be a járdákat. A város uccáin fakorláttal elzárják a
járdákat, az egész forgalom a kocsiutakon bonyolódik le, ami
ugyanazt lényegesen egyszerűsíteni fogja.</p>
<p>A belügyminisztérium a tüzoltófőparancsnoksággal egyetértve
nagyszabású tervet dolgozott ki a város víz-ellátásának
egyszerűsítésére. A vízvezetékeket és csatornákat elzárják: ily
módon a víz-szükséglet kielégítése a Dunára korlátozódik, ami
lényegesen egyszerűsíti a vízellátást, mert így mindenki
<span class="pagenum"><a name="Page_169" id=
"Page_169">-169-</a></span> annyi vizet merít csak, amennyire
szüksége van. A város biztosítja a közönséget, hogy ily módon a
Duna még évekig elég vizet szolgáltat. Az ilymódon szükségképen
létrejövő torlódás elkerülésére és egyszerűsítése céljából különben
azzal is foglalkoznak, hogy a Dunát is elzárják.</p>
<p>A dohányzás egyszerűsítése úgy fog történni, hogy beszüntetik a
gyufaárúsítást. Szakértők megállapítása szerint a szivar, a
cigaretta és pipadohány sokkal tovább tart, ha az ember nem gyujt
rá, hanem csak úgy szívja.</p>
<p>Ugyanez vonatkozik a levegőre is, amelyből az oxigént
beszüntetik. Erről különben jóelőre értesíteni fogják a közönséget,
hogy mindenkinek módjában legyen kopoltyúkat beszerezni. Az
oxigénmentes levegőben ugyanis nem lévén lehetséges lélegzeni,
vízzel töltött légmentesen elzárt üvegburákat hordunk majd a
fejünkön, amiben azután egész egyszerűen kopoltyúval lehet
lélegzeni.</p>
<p>Az étkezés egyszerűsítése céljából legközelebb rendelet jelenik
meg, mely a síkfedelű asztalokat beszüntetve, helyettük
homorú-felületű asztalok alkalmazását rendeli el, hogy a tányérok
egyszerűen lecsúszhassanak az asztalról, ne kelljen őket
lehordani.</p>
<p>Ezután következik a világosság beszüntetése, mely a látás, a
hallás beszüntetése, mely a hallás; a szagok beszüntetése, mely a
szaglás, az ízek beszüntetése, mely az ízlés és a nők beszüntetése,
mely a tapintás egyszerűsítését célozza.</p>
<p>Volna egy szerény javaslatom, mindezen egyszerűsítések
egyszerűsítésére. Minek ez a sok fejtörés, ez a sokféle intézkedés
és rendelet? Egységesen kell a dolgokat intézni. Mondja ki a
Tanács, <span class="pagenum"><a name="Page_170" id=
"Page_170">-170-</a></span> hogy mondjuk május 21-étől kezdve
mindenkinek, mindennap lakhely és illetőség szerint meghatározott
órában jelentkeznie kell az előljáróságnál, ahol egy nagy pofont
kap. Aki nem jelenik meg, elveszti jogát, utólagos felszólamlások
nem vehetők figyelembe. <span class="pagenum"><a name="Page_171"
id="Page_171">-171-</a></span></p>
<h3>ESZEM ADTA MENYECSKE.</h3>
<p class="center"><i>(Népszinmű.)</i></p>
<p class="right">Balaton-Nyúz, julius.</p>
<p><i>Nyaraló</i> (borjúszájú fürdőtrikóban, félrecsapott kis
cilinderrel). (Dal):</p>
<div class="poem">
<div class="stanza"><span class="i0">Befordultam a
konyhára,<br /></span> <span class="i0">Rágyujtottam a
pipára,<br /></span> <span class="i0">Azaz rágyujtottam
volna,<br /></span></div>
</div>
<p>Ha a Krémer elküldte volna azt a fél liter petróleumot, amiért a
helybeli borbély negyedkiló cukrot igért, hogy adjam oda a
Kéjkávéház főpincérének, aki egy pakli dohányt lett volna hajlandó
cserébe adni, abban az esetben</p>
<div class="poem">
<div class="stanza"><span class="i0">Hogyha már nem égett
volna.<br /></span></div>
</div>
<p><i>Menyecske</i> (kikiabál a kunyhóból): Mit ordít az úr? Menjen
vissza a telepre ordítani. Hogy a rosseb égesse le a bőrt a
pofájáról!</p>
<p><i>Nyaraló</i> (alázatosan), (dal):</p>
<div class="poem">
<div class="stanza"><span class="i0">A pofám javában
égett,<br /></span> <span class="i0">Nem is mentem én
avégett,<br /></span> <span class="i0">Azért mentem, mert
megláttam,<br /></span> <span class="i0">Hogy odabenn egy
félkiló<br /></span></div>
</div>
<p>vaj és három tojás és egy darab szalonna van. <span class=
"pagenum"><a name="Page_172" id="Page_172">-172-</a></span></p>
<p><i>Menyecske:</i> Na és mondja, hogy már van. Mi baja vele?</p>
<p><i>Nyaraló</i> (hízelegve): Eszemadta kis magyar menyecske,
bokorugró kökényszeme, huncut a bíró!</p>
<p><i>Menyecske:</i> Hallja, a Bíró Lajost ne szidja, az a kedvenc
íróm. Mit kíván?</p>
<p><i>Nyaraló</i> (kacsint): Hát hogy ityeg a fityeg? Hogy
vesztegetjük azt a kis tikmonyt? (Kacsint).</p>
<p><i>Menyecske:</i> Mit mond?</p>
<p><i>Nyaraló:</i> Tikmony, az tojás. Népiesen.</p>
<p><i>Menyecske:</i> Ja, a tojás. A tojásnak két korona
darabja.</p>
<p><i>Nyaraló</i> (dal):</p>
<div class="poem">
<div class="stanza"><span class="i0">Csinom Jankó, Csinom
Palkó<br /></span> <span class="i0">Volnék, ha
megvenném,<br /></span> <span class="i0">Inkább azt a kicsi
vajat<br /></span> <span class="i0">Kenyeremre
kenném.<br /></span></div>
</div>
<p>Hát a vaj hogy, lelkemszottya? Mert a tojás ekkissé derága!</p>
<p><i>Menyecske:</i> Drága? Ne vegye meg. Ne búsuljon, nem marad a
nyakamon.</p>
<p><i>Nyaraló:</i> Búsuljon a ló, mely fejének nagyobb térfogata
folytán erre alkalmasabban van berendezve. Mán csak annak a vajnak
az árát firtatnám, ha tűzről-pattantságod nem nehezményezné
megmondani.</p>
<p><i>Menyecske:</i> Száz korona kilója.</p>
<p><i>Nyaraló</i> (dal):</p>
<div class="poem">
<div class="stanza"><span class="i0">Ha én nekem száz forintom
volna.<br /></span> <span class="i0">A kilincsem irósvajból
volna,<br /></span> <span class="i0">De mivel, hogy
nincsen,<br /></span> <span class="i0">Rézből van a
kilincsem.<br /></span> <span class="i0">El lesz
rekvirálva.<br /></span></div>
</div>
<p>(Kacsintva.) Hát a Maxi hogy van? A maxika? A maxika nem járt
erre? <span class="pagenum"><a name="Page_173" id=
"Page_173">-173-</a></span></p>
<p><i>Menyecske</i> (fenyegetően): Mi…i? Miről beszél maga? Csak
nem a…</p>
<p><i>Nyaraló</i> (ijedten): Dehogy, kérem! Ugyan minek néz engem?
Én a Miksáról beszéltem, a Nordau Miksáról, arról a híres
publicistáról.</p>
<p><i>Menyecske:</i> Azér! Mert ha maximált vajat akar kapni,
menjen a keresztanyja vajközpontjába, ne Balaton-Nyuzra.</p>
<p><i>Nyaraló</i> (dal):</p>
<div class="poem">
<div class="stanza"><span class="i0">Hullámzó Balaton
tetején,<br /></span> <span class="i0">Csolnakázik egy halász
legény,<br /></span> <span class="i0">Hálóját a
Halközpont<br /></span> <span class="i0">Bérli ki, a
Halközpont,<br /></span> <span class="i0">Egy fogas száz
korona!<br /></span></div>
</div>
<p><i>Menyecske:</i> Hát kell vagy nem kell? Én nem érek rá, ki
akarok menni a strandra fürdeni.</p>
<p><i>Nyaraló:</i> (dal):</p>
<div class="poem">
<div class="stanza"><span class="i0">Fürdik a holdvilág Balaton
hosszában,<br /></span> <span class="i0">Méláz a haramja
strandfürdő-kasszában,<br /></span> <span class="i0">Mért nem
kértem kétszerannyit, ahogy illik,<br /></span> <span class=
"i0">Azt is megfizették vón a hadimillik.<br /></span></div>
</div>
<p><i>Menyecske:</i> Na, isten áldja meg, most már annyiér nem
adom.</p>
<p><i>Nyaraló</i> (dal):</p>
<div class="poem">
<div class="stanza"><span class="i0">Sűrű csillagos az
ég,<br /></span> <span class="i0">Majd eszedbe jutok
még,<br /></span> <span class="i0">De már akkor késő
lesz,<br /></span> <span class="i0">De már akkor késő
lesz,<br /></span> <span class="i0">Vajad rekvirálva
lesz<br /></span></div>
</div>
<p>és akkor legalább maga se eszik belőle, ehetünk mind a ketten
káposztát.</p>
<p><i>Menyecske</i> (dal):</p>
<div class="poem">
<div class="stanza"><span class="i0">Kerek a káposzta,<br /></span>
<span class="i0">Csipkés a levele,<br /></span> <span class="i0">Le
a Vajközponttal,<br /></span> <span class="i0">Le vele, le
vele!<br /></span></div>
</div>
<p><span class="pagenum"><a name="Page_174" id=
"Page_174">-174-</a></span></p>
<p><i>Együtt</i> (dal):</p>
<div class="poem">
<div class="stanza"><span class="i0">Eresz alatt fészkel a
fecske,<br /></span> <span class="i0">Mi van a kötődbe
menyecske?<br /></span> <span class="i0">Pici
alma…<br /></span></div>
</div>
<p><i>Nyaraló</i> (mohón): Alma? Alma? Lehetne egy kilót kapni?
Mennyibe kerülne egy kiló?</p>
<p><i>Menyecske</i> (folytatva): ötven ko… ko… ko… ko… koroni,</p>
<p><i>Nyaraló:</i> Me… me… me… mennyi? (Ájultan összeesik).</p>
<p><i>Együtt</i> (dal):</p>
<div class="poem">
<div class="stanza"><span class="i0">Jobb vóna a sírba
nyaróni!<br /></span></div>
</div>
<p class="center">(Tánc, függöny.) <span class="pagenum"><a name=
"Page_175" id="Page_175">-175-</a></span></p>
<h3>PLAKÁT.</h3>
<p>Igen tisztelt Nyomdaigazgató úr!</p>
<p>Kérem, alább következő plakátszövegeket holnap reggelre
elkészíttetni és kiragasztatni. Ma csak ennyit küldök, mivel
alkalmazottaim közül többen sztrájkolnak, holnapra reméljük munkába
áll az egész üzem. Kérem, tessék vigyázni a példányszámra.</p>
<p class="center"><span class="linenum">1.</span> <i>Munkások!
Elvtársak! Katonák!</i></p>
<p>A rettenetes ököl ismét lecsapni készül szorongatott fejünkre.
Utolsó perce következik a döntő pillanatnak. Ne nézzük ölbetett
kézzel, hogy vijjog a saskeselyű.</p>
<p>Fel! Fel!</p>
<p>Jöjjetek el mindnyájan az</p>
<p class="center"><i>alakuló nagytanácsra.</i></p>
<p>Majd közlöm, hogy mikor és hol.</p>
<p class="center">Alázatos tisztelettel</p>
<p class="right">Végrehajtó Vérigazgatóság.</p>
<p class="center">*</p>
<p><span class="pagenum"><a name="Page_176" id=
"Page_176">-176-</a></span></p>
<p class="center"><span class="linenum">2.</span> <i>Dolgozó
bányászok!</i></p>
<p>Vigyázzunk!! A korhadó kastély összeomolni készül.</p>
<p class="center"><i>Mi dolgozni akarunk, nem érünk rá
fecsegni.</i></p>
<p>Csak a munka, a megfeszített akarat vérharmatos verejtéke
építheti fel egy boldogabb jövő szívbe markoló igazságának
elnempusztuló lélekszentségét és nem üres és röpke szavak cikornyás
útvesztőjébe bonyolult elmederengés.</p>
<p class="center"><i>Elég volt a beszédből!</i></p>
<p class="center"><i>Lássunk munkához!</i></p>
<p>Mindenki jöjjön el ennek megbeszélésére hétfőtől kezdve hajnali
öt órától esti nyolcig naponta az Országház-téren tartandó
permanens</p>
<p class="center"><i>világkonferenciára</i>.</p>
<p>A rividerci! Szervusztok!</p>
<div class="clearfix">
<div class="figright">
<p class="center">Munkaellenőrző Légvezeték<br />
Cárbizottság.</p>
</div>
</div>
<p class="center">*</p>
<p class="center"><span class="linenum">3.</span> <i>Zsidó
Ecethamisitók!</i></p>
<p>Hát igy akarnak elnyomni bennünket! Pogromot hirdetnek
ellenünk.</p>
<p class="center"><i>Szervezkedjünk!</i></p>
<p>A gázgyárak átkos permanenciája nem fogja letörni az igazság
hatezeréves tüzét.</p>
<p class="right"><i>Életkopf</i> s. k.</p>
<p class="center">*</p>
<p><span class="pagenum"><a name="Page_177" id=
"Page_177">-177-</a></span></p>
<p class="center"><span class="linenum">4.</span> <i>Kerületi
kancsalok!</i></p>
<p>Még mindig nem érzitek hogy egymásra vagytok utalva?</p>
<p class="center"><i>Európai konferenciái követelünk!</i></p>
<p class="right">Szabadalmazott Alzsarnokság</p>
<p class="center">*</p>
<p class="center"><span class="linenum">5.</span> <i>Papirt!
Papirt! Papirt!</i></p>
<p>A papirhiány fenyegető réme közeledik! Mi lesz?</p>
<p class="center"><i>Ne írjunk annyit!</i></p>
<p class="center"><i>Spóroljunk a papirral!</i></p>
<p class="center">*</p>
<p class="center"><span class="linenum">6.</span> <i>Na és?</i></p>
<p class="center"><i>Hová?</i></p>
<p class="center"><i>Mindent tudunk!</i></p>
<p class="center">*</p>
<p class="center"><span class="linenum">7.</span> <i>Halló! Halló!
Halló!</i></p>
<p class="center"><i>Ne csoportosuljunk!</i></p>
<p>A közbiztonságnak és az ucca rendjének ellensége, aki összeáll
és bámészkodik, holmi éretlen és felelőtlen falragasz alatt.</p>
<p class="center"><i>Halló! Halló!</i></p>
<p class="center"><i>Ne olvassunk plakátokat!</i></p>
<p class="center">*</p>
<p><span class="pagenum"><a name="Page_178" id=
"Page_178">-178-</a></span></p>
<p class="center"><span class="linenum">8.</span> <b>??</b>
<span class="bordered"><b>Hát velem mi lesz?</b></span>
<b>??</b></p>
<div class="clearfix">
<div class="figright">
<p class="center">Krakauer H. Ágost,<br />
Lágymányos, II. emelet.</p>
</div>
</div>
<p class="center">*</p>
<p class="center"><span class="linenum">9.</span>
<i>Disznóság!!</i></p>
<p>Alább következő versemet egyik lap se akarta leadni:</p>
<p class="center"><i>Dr. B. G.-néhez</i></p>
<div class="poem">
<div class="stanza"><span class="i0">Szerelmem büvös
mámorában<br /></span> <span class="i0">Kéjes lelkedre
gondolok,<br /></span> <span class="i0">Az élet
aranytavaszában<br /></span> <span class="i0">Csak téged, téged
akarok.<br /></span></div>
</div>
<p class="right"><i>Alberted!!!</i></p>
<p class="center">*</p>
<p class="center"><span class="linenum">10.</span>
<i>Jóska!</i></p>
<p>Már megint elvitted az egyetlen manzsettámat. Hozd be délutánra
a kávéházba. Hétkor felmegyek Málcsi nénihez.</p>
<p class="center"><span class="linenum">11.</span>
<i>Embertársak!!</i></p>
<p>Nagyon kérlek benneteket, ne mondjátok meg senkinek, hogy ezt a
cikket én írtam.</p>
<p>(100.000 példány.) <span class="pagenum"><a name="Page_179" id=
"Page_179">-179-</a></span></p>
<h3>CLÉMENCEAU.</h3>
<p>Borzasztó szépet álmodtam megint – apróhirdetés jelent meg
valamelyik lapban, hogy kezdő fizetéssel gyakornok kerestetik az
„Inferno“ egyesült szurok- és kemenceművekhez. Persze azonnal
jelentkeztem – hivatalos helyiségben dr. Asmódi főkályhamester
fogadott és elmagyarázta, miről van szó. Egyelőre a
magánkemencékhez osztanak be és ha ott megfelelek, mint alördög,
bejutok a központba. Azonban lelkiismeretes és pontos munkát kell
végeznem – az igazgatóság figyeli a kezdőket és nem riad vissza
esetleges előléptetéstől, ha leleményt és ügyességet észlel.</p>
<p>Ezután a segédördög jól fűtött cellácskába vezetett, melynek
közepén gőzölgő szurokkal teli kád állott. A kád mellett állt a
kemence, amibe nekem kellett rakni a szenet. Figyelmeztettek, hogy
új lelket hoznak, aki rám lesz bízva, – a felügyelő a harmadik
emeleten figyel és ha a lélek ordítozását odáig lehet hallani,
megerősítenek állásomban, ha pedig a vezérördög hallja meg, még
fizetésemelést <span class="pagenum"><a name="Page_180" id=
"Page_180">-180-</a></span> is kaphatok. Tehát úgy csináljam a
dolgomat, ha valamire vinni akarom.</p>
<p>Néhány perc mulva két ördöggyakornok hozta is már az új lelket.
Mekkora volt meglepetésem, Clémenceaut, a francia miniszterelnököt
ismerve fel. Fejjel lefelé befordították a szurokba, rátették a
kádra a fedelet, amin csak egy kerek kis nyílás van a fej számára,
aztán magamra hagytak vele, hogy vegyem gondjaimba.</p>
<p>Perc mulva megjelent a fej a nyílásban. A miniszterelnök úr
arcán annak a mély impressziónak nyomai látszottak amit a szurok
meglehetős magas hőfoka keltett nemes lelkében.</p>
<p>– Mi ez? – mondta szigoruan – hiszen ez a fürdő nagyon meleg.
Tegye le gyorsan ezt a fedelet, ki akarok jönni.</p>
<p>– Igenis, kegyelmes uram, – válaszoltam, elővéve zsebemből a
hirlapot, mely Clémenceau legutóbbi beszédét közli, – igenis,
értem. A miniszterelnök úr legfőbb óhaja, hogy végsőkig kitartva a
kádban, melynek hőfokát utolsó csepp vérünkig emelni kell. Igenis,
értem.</p>
<p>És egy nagy darab szenet löktem a kádfürdőkemencébe.</p>
<p>– Mi ez?… – ordított a miniszterelnök úr – süket maga? Én ezt
nem bírom… én ki akarok jönni a kádból… micsoda buta beszéd az, még
emelni a hőfokot… hiszen megőrülök… vegye le gyorsan…</p>
<p>– Ahogy parancsolja, kegyelmes uram, nagyon helyes –
bólintottam, újabb municiót dobva a kályhába, – mi mindnyájan el
vagyunk tökélve, hogy semmiféle okból nem vesszük le a fedelet
mindaddig, míg az egész világ és dicső csapataink ama <span class=
"pagenum"><a name="Page_181" id="Page_181">-181-</a></span> szent
eszme fenkölt koszoruját, a végső győzelem dicső babérja alatt,
mindhalálig!!!</p>
<p>– Jézusom, mit karatyol maga – bömbölt a miniszterelnök úr –
hogy én ezt ki akarom tartani? Micsoda őrültséget lefetyel maga…
jaj… jaj… a fedelet…</p>
<p>– Csak méltóságod beszédét citálom (újabb rakomány a kályhára),
nagyon jól tudom, hogy inkább tíz évig folytatja még a fürdőt,
inkább utolsó csepp vérét hajlandó, semhogy a nemzet dicső
akaratával szemben a gyalázatos ellenség teljes megsemmisítése
előtt mindazonáltal, de inkább ámbátor!!…</p>
<p>És egy vödör szurkot öntöttem a fejére.</p>
<p>– Vizet!… Vizet!… – üvöltött a miniszterelnök úr. – Egy korty
vizet.</p>
<p>– Úgy van! – mondtam lelkesen, újabb forró vedret ürítve ki az
elszánt államférfi fejére, – ön most már nem elégszik meg azzal,
hogy egyszerűen visszakapják az elfoglalt területeket. Értem és
közölni fogom az igazgatósággal, hogy ön el van szánva bentmaradni
a kádban, míg Belgium és Turkesztán méltó elégtételt nem kapott a
gaz németektől!!…</p>
<p>– Vizet!… Vizet!… Egy korty vizet!… Egy korty levegőt!…
Megdöglöm… Jaj… jaj.:</p>
<p>– Hogy parancsolja nagyméltóságod? A Dardanellákról tetszett
beszélni, ha jól értettem? Meglesz. Teljes győzelem? Rendben van.
Hogy nem tetszik csüggedni? Tudomásul veszem. Mi egyek vagyunk ama
rendíthetetlen akaratban és elszánásban, miszerint, dehiszen,
csakazértis! Ne tessék félteni, rakom már a kemencét. <span class=
"pagenum"><a name="Page_182" id="Page_182">-182-</a></span></p>
<p>A miniszterelnök úr válaszát már nem tudom szavakba foglalni, az
ordításnak és vonításnak olyan szimfóniája volt az, hogy félóra
mulva sietve hívtak Belzebúb elé, aki a harmincadik emeleten
meghallotta ezt a rettenetes hangot és közölni akarta velem, hogy a
legközelebbi közgyűlésen előléptet a második fizetési osztályba.
<span class="pagenum"><a name="Page_183" id=
"Page_183">-183-</a></span></p>
<h3>RÁGALOM.</h3>
<p><i>Háztartási alkalmazott</i> (benyit a szobámba): Hé, izé,
hallja csak, valami Állkapocs Samu keresi…</p>
<p><i>Én:</i> Köszönöm szépen, Marcsa kisasszony… (Magamban.)
Állkapocs Samu… Állkapocs Samu ejnye, ki is ez? Ahá, tudom már…
tyü, hát ez mit akar tőlem, hogy kerül ez ide? Hiszen ez az
uriember, aki azt irta rólam az ujságban, hogy váltót hamisitottam,
hogy bigámiában élek, hogy ujszülött gyermekemet vizbefojtottam és
hogy kabátot loptam a Ligeti-kávéházban. Vajjon mit akar tőlem?</p>
<p><i>Állkapocs Samu</i> (belép): Alászolgája.</p>
<p><i>Én</i> (kissé zavartan): Mivel szolgálhatok?</p>
<p><i>Ő:</i> Állkapocs Samu vagyok. Ön ismeri ezt a nevet.</p>
<p><i>Én:</i> No igen, igen, de éppen azért, nem értem…</p>
<p><i>Ő:</i> Uram, ön rettenetes bajt csinált nekem…</p>
<p><i>Én</i> (csodálkozva): Én?</p>
<p><i>Ő:</i> Ön, ön. És önnek meg kell mentenie engem, ha már
belevitt a slamasztikába.</p>
<p><i>Én:</i> De igazán nem értem…</p>
<p><i>Ő:</i> Dehogy nem érti. (Emelt hangon.) Ön engem feljelentett
rágalmazásért. Tudja ön, mit jelent <span class="pagenum"><a name=
"Page_184" id="Page_184">-184-</a></span> ez? A becsületem forog
kockán! A becsületem! (Orditva.) A becsületem!</p>
<p><i>Én</i> (ijedten): Hát kérem… ön azt irta rólam, hogy izé…</p>
<p><i>Ő</i> (emelt hangon): Hogy váltót hamisitott, bigámiában élt,
csecsemőt ölt és kabátot lopott. Csak tessék egész bátran
kimondani, én nem szégyelem magam. Igenis, ezt irtam önről. Ön
pedig erre feljelentett engem rágalmazásért…</p>
<p><i>Én:</i>… No igen, miután…</p>
<p><i>Ő</i> (felemeli az ujját): Pardon, most én beszélek.
Följelentett engem rágalmazásért, holott ön nagyon jól tudja, hogy
mindabból, amit én önről irtam, egy szó se igaz. Ön egészen jól
tudja, hogy nem igaz, mégis följelentett.</p>
<p><i>Én</i> (tátott szájjal): Mégis?!!… Hogy érti azt, hogy
mégis?!</p>
<p><i>Ő:</i> Na hallja kérem, hogy hogy értem? Ha igaz volna, amit
én önről irtam, akkor még valahogy menteni lehetne az ön eljárását.
Akkor tudniillik nem fenyegetne engem az a veszély, ami igy
fenyeget. Akkor a tárgyaláson az én ügyvédem bebizonyitaná, hogy
mindaz, amit irtam, igaz, tehát nem követtem el rágalmazást –
mire…</p>
<p><i>Én</i> (naivan): Mire?</p>
<p><i>Ő:</i> Mire fölmentenének engem, ugy-e? Ez csak tiszta sor.
Ebben az esetben önre nem háramolna felelősség. De igy?
(Fenyegetve.) Tudja ön, hogy igy, ahogy most áll a dolog, mi
történhetik?</p>
<p><i>Én:</i> Hát azt gondolom…</p>
<p><i>Ő:</i> Ne gondoljon semmit, ön nagyon jól tudja, mi
történhetik. Az történhetik, sőt egészen bizonyos, hogy meg is
történik, hogy engem rettenetesen elitélnek rágalmazás miatt, talán
be is csuknak… <span class="pagenum"><a name="Page_185" id=
"Page_185">-185-</a></span> de a becsületemnek mindenesetre
befütyülnek…</p>
<p><i>Én:</i> De már megbocsásson…</p>
<p><i>Ő</i> (emelt hangon): Ne szóljon kérem, nem lehet az ön
eljárását menteni. Ön tudta, hogy nem igaz, amit irtam – mégis
feljelentett. (Tremoló.) Hát eljárás ez? Hát emberség ez? Hát
emberszeretet ez? Engem, akinek öt gyermeke van, akiket el kell
tartani… engem, akit ön nem is ismert eddig, kiszolgáltatni a
közmegvetésnek, a törvény durva szigorának, talán a tömlöcnek… De
eltekintve a rettenetes következményektől, eltekintve attól, hogy
gyermekeim koldusbotra jutnak, hogy feleségem megöli magát, ha
engem elitélnek… eltekintve mindettől, mi lesz az én tiszta,
folttalan, becsületes nevemmel?… Az atyám megfordul, ha megtudja,
sírjában… (Zokogva.) A becsületem! A becsületem! (Ordít.) A
becsületem!</p>
<p><i>Én:</i> No, de igazán, én…</p>
<p><i>Ő:</i> Ne beszéljen, ne mentegesse magát… Lássa be hogy ezt
nem érdemeltem öntől, se én, se szerencsétlen családom, – lássa be,
hogy meg kell mentenie engem… Ön nem lehet rossz ember, mint a
többiek, akik kabátot lopnak, gyerekeket ölnek, váltót
hamisítanak…</p>
<p><i>Én:</i> No no…</p>
<p><i>Ő</i> (legyint): Tessék csak hagyni, én ismerem az embereket,
ilyenek azok! De ön nem tett ilyet soha, ön tehát jó ember… Ön nem
tesz olyat, hogy romlásba dönt egy szerencsétlen, jobb sorsra méltó
családot… Nem, ön nem képes erre, tudom… Éppen ezért jöttem fel
önhöz. Holmi váltóhamisító kabáttolvajhoz nem mentem volna ilyen
kéréssel, azt elhiheti. <span class="pagenum"><a name="Page_186"
id="Page_186">-186-</a></span></p>
<p><i>Én</i> (fejemet vakarva): Hát kérem… egy kicsit bajos a
dolog… én szívesen visszavonnám a panaszt… de nyilvánosság előtt
történt a dolog és így…</p>
<p><i>Ő</i> (legyint): Tessék kibeszélni hagyni. Nem arról van szó,
hogy a panaszt visszavonja, ezzel nincs segítve rajtam. Biztos
felmentésre csak egy módon számíthatok…</p>
<p><i>Én:</i> És az?</p>
<p><i>Ő:</i> Úgy, hogy ön elismeri a váltóhamisítást és a többit, –
ezt önnek meg kell tennie, csak így maradhat a lelkiismerete tiszta
a furdaló vádtól, hogy tönkretett engem és családomat! <span class=
"pagenum"><a name="Page_187" id="Page_187">-187-</a></span></p>
<h3>NYOMOZOM A DETEKTIVET.</h3>
<p>Délben tizenkettőkor megyek haza. A szobaleány azzal fogad, hogy
kerestek: – egy úr keresett, megkérdezte, hogy itt lakom-e, mióta
lakom itt mikor szoktam hazajárni és hogy majd eljön délután.</p>
<p>Sikerült a szobaleány előtt nyugalmat szinlelnem, közömbösen azt
mondtam, hogy jól van, köszönöm, – az előszoba jótékony
félhomályában azt sem veheti észre, hogy elsápadok.</p>
<p>Gyorsan bemegyek a szobába, magamrazárom az ajtót, hogy egy
kicsit összeszedjem magam és meg tudjam fontolni a legközelebbi
teendőket. Az első és legfontosabb, természetesen, hogy innen
azonnal el kell mennem, – de vajjon nem lesik-e már a kaput. A
kávéházon keresztül megyek, aminek kijárata van az udvar felé, –
esetleg egy kis álszakáll, az nem árthat. Bár személyesen úgy
látszik nem ismer: legfeljebb személyleírása lehet. Mindenesetre
meg kell tudni, befejezett nyomozás után küldték-e ki, elfogató
paranccsal, vagy csak most van még folyamatban a nyomozás. Mert
mind a két lehetőség más és más elhatározást követel részemről Ha
kész elfogató parancsa van, akkor vagy rögtön elutazom, vagy
jelentkezem, mielőtt <span class="pagenum"><a name="Page_188" id=
"Page_188">-188-</a></span> rámteszi a kezét, ha azonban csak
tartózkodási helyemet akarja kikutatni, hogy erről jelentést
tegyen, akkor egyelőre elég, ha néhány hónapig ismeretlen helyen
elrejtőzöm. Meg kell tehát tudnom, kicsoda a detektiv, hogy a
rendőrségről van-e, vagy az ügyészségtől.</p>
<p>A kávéházon keresztül sikerült észrevétlenül lejutnom az utcára.
Szerencsémre a harmadik házban lakik egy szinészbarátom. Odamegyek
és elmondom neki a dolgot, azonnal leültet, maszkot csinálunk;
fekete bajuszt és kis kecskeszakáll: így csak nem ismernek fel.</p>
<p>Visszamegyek a kapu elé. Nagyon nyugodtan és megfontoltan kell
viselkednem – és főként a türelmemet nem szabad elveszítenem.
Felcsengetek, hogy kerestek-e, vigyázva, hogy felülről ne
láthassanak meg. Eddig még nem kerestek.</p>
<p>A kapuval szemben van egy kis kávémérés: ott ütöm fel a
hadiszállásomat. Tótosan beszélek a pincérrel, most jöttem
vidékről, még nincsen lakásom, majd itt fogok ebédelni.</p>
<p>Valahányszor ismeretlen megy be a kapun, várok öt percet, aztán
átmegyek, fölcsöngetek, hogy nem kerestek-e. Csak ne tünjön fel a
dolog.</p>
<p>Végre öt órakor délután egy alacsony, sárgafelöltős ember
jelenik meg: otthonosan lép be a kapun, nem áll meg a címtábla
előtt, fölfelé tart. Néhány perc mulva már jön is vissza. Érzem,
hogy ez az. Megnézem, merrefelé tart – átfutok, gyorsan
fölcsöngetek. Két perccel ezelőtt keresett ugyanaz az úr.</p>
<p>És most kezdődik a hajsza. Az utca végén látom meg a detektivet.
Befordulni készül éppen egy boltba. Megállok a bolt előtt – mikor
kimegy, bemegyek, <span class="pagenum"><a name="Page_189" id=
"Page_189">-189-</a></span> megkérdezem, nem ismerik-e ezt az urat.
De igen, szokott ide járni, a nevét nem tudják.</p>
<p>Este, egy vendéglőben, végre rábukkanok. A sarokban húzódik meg,
egyedül egy asztalnál. Oldalt leülök, vacsorát rendelek és
figyelem. Semmi feltünést nem találok egyelőre a viselkedésében.
Most már meg kell tudnom az igazat. Lopva, hogy ne vegye észre, a
ruhafogashoz megyek. Megnézem a kalapját. B. N. monogramm van
benne. Ezen a nyomon indulok tovább.</p>
<p>Fizet, indul. Várok egy kicsit aztán megyek utánna. Sarkában
vagyok, sötét utcákon keresztül kisérem. Arsén Lupinre gondolok, a
sok detektivregényre, amit olvastam, de nem jut okosabb az eszembe,
mint a régi és kézenfekvő módszer: utánnamenni, megtudni, hol
lakik.</p>
<p>Ötödrangú szállodába megy be. Kikérdezem a portást. Annyit tud
róla, hogy valami könyvügynök. A szívem megdobban. Agyafurt
emberrel lehet dolgom, precizen és a legmesszebbmenő óvatos sággal
dolgozik. Miért éppen könyvügynöknek adta ki magát? Általában a
detektivek vidéki borkereskedőknek, kataszteri hivatalnoknak,
adóellenőrnek szoktak bemutatkozni. Arról ismeri meg őket az ember.
De ez alaposan dolgozik és eredetien. Könyvügynök! Persze, a
könyvek révén akar a közelembe férkőzni. Rettenetes. Ugylátszik, a
hurok szűkülni kezd a nyakam körül.</p>
<p>Szobát bérelek a szállodában, lefekszem. Reggel ott leskelődöm
az ajtaja előtt. Mikor kijön, félreugrom. De meglát. Meghökken:
lerohan a lépcsőn.</p>
<p>Végem van! Most a rendőrségre megy. Ha nem vagyok ügyes, most
elvesztem. Az önfentartás <span class="pagenum"><a name="Page_190"
id="Page_190">-190-</a></span> ösztöne erőt ad. Kocsiba vetem magam
és utána!</p>
<p>A pályaudvarra megy ki. Jegyet vált Pomázra. Borzasztó, ez az
ember mindent tud. Hogy nyomozhatta ki, hogy tiz éves koromban
Pomázon voltam egyszer. Pomázon adatok vannak, esetleg okmányok is
gyermekkori életemről. Ezek bizonyosan mind ellenem szólnak, a
modern pszichológia elméletei szerint bünözésre való hajlamaim
bizonyítására. Alapos munka, annyi szent. Meg kell előznöm, együtt
kell érkeznünk Pomázra.</p>
<p>A folyosón leskelődöm. Nem lát meg, azt hiszem, ha csak
nincsenek tükröző készülékei, – de lehet, hogy lyukat fúrt a falon
keresztül és azon vizsgál. Biztosan.</p>
<p>Pomázon sikerül előre leugranom a vonatról. Elbújok egy házikó
mögött. Néhány perc mulva látom, arrafelé rohan. Sápadt, izgatott.
Érzi, hogy nagy munkája befejezéséhez közeledik. Nem rejtőzhetem
tovább, még egy pillanat és meglát. Hiába minden – elvesztettem a
játszmát. Hogy is győzhettem volna? Legjobb, ha megadom magam,
akkor talán rá tudom venni, hogy ne vasaljanak meg.</p>
<p>Elébetoppanok. Megáll. Rámnéz.</p>
<p>– Megadom magam, – mondjuk mindaketten egyszerre. Aztán ő
folytatja:</p>
<p>– Nem birom tovább detektiv úr. Két napja próbálok menekülni.
Jobb, ha bevisz, legalább megtudom végre, mivel vádolnak.</p>
<p>Leveszem az álszakállamat. Ő is. Felderül az arca.</p>
<p>– Kovácsik úr? Hát nem emlékszik rám?</p>
<p>– Várjon csak… <span class="pagenum"><a name="Page_191" id=
"Page_191">-191-</a></span></p>
<p>– A Pomázi Könyvterjesztőtől… Két évvel ezelőtt hoztam azokat a
detektivregényeket… Gondoltam, már kiolvasta őket és vesz egypárat
az újakból. Már kétszer kerestem a lakásán…</p>
<p>Most aztán itt állok és nem fogom megtudni soha, miért keresett
volna a detektiv, ha csakugyan detektiv lett volna és keresett
volna. <span class="pagenum"><a name="Page_192" id=
"Page_192">-192-</a></span></p>
<h3>IGAZGATÓ ÚR.</h3>
<p class="center"><i>(Ábránd.)</i></p>
<p><i>Igazgató</i> (bejön a helyiségbe. Mindenkit ünnepélyes
izgalom fog el, áhítattal hallgatnak el az emberek és szívdobogva
várják, hová fog leülni. A kártyások szórakozottan dobálják a
lapokat, legjobb szeretnék abbahagyni és odasompolyogni valahogy az
igazgató úr közelébe, de restellik bevallani. A kiszolgáló
személyzet halk jelszavakban intézkedik. Az igazgató nem néz se
jobbra, se balra, szigorú és megközelíthetetlen arccal, összehúzott
szemmel egyenesen egy sarokasztalhoz megy, leül, gyors
fejbiccentéssel honorál néhány mézédes mosolyt, aztán egy ujság
olvasásába merül, jelezve, hogy ezért jött ide és semmi más óhaja
nincs)</p>
<p><i>Első Oszlop</i> (habozás után feláll, megnézi az óráját,
mintha menni akarna, aztán meggondolja magát és odalép az Igazgató
úr asztalához. Rosszul palástolt izgalommal): Megengeded,
kérlek?</p>
<p><i>Igazgató</i> (felkapja fejét, megnézi. Aztán kegyesen):
Tessék.</p>
<p><i>Első Oszlop</i> (leül. Ordítva): Pincér! Nem látja, hogy az
Igazgató úr itt van? Micsoda rend van itt? <span class=
"pagenum"><a name="Page_193" id="Page_193">-193-</a></span></p>
<p><i>Pincér:</i> Azonnal, kérem alássan, már megrendeltem a rendes
italt.</p>
<p><i>Második Oszlop</i> (a másik szobából, ahol kártyázott,
kisompolyog és lassan odaódalog az asztalhoz. Fesztelenül az első
oszlophoz): Szervusz.</p>
<p><i>Első Oszlop:</i> Szervusz. Ülj le.</p>
<p><i>Második Oszlop</i> (az Igazgató úr felé): Megengedi?</p>
<p><i>Igazgató</i> (szigorúan megnézi. Aztán egy kemény
mozdulattal): Tessék.</p>
<p>(Most komplett a társaság, a terem minden részéből irigyen és
áhítattal nézik őket, nem mernek közeledni, mert tudják, hogy az
Igazgató úr legföljebb a két Oszlopot tűri meg maga mellett,
másokat egy fagyos és lesújtó tekintettel szokott elintézni, ha meg
merik szólítani, vagy kérdezni merik. Igy szoktak ők ülni azokon az
estéken, mikor az Igazgató úr megtiszteli a helyiséget, hármasban,
megközelíthetetlenül, a hírnévnek és tekintélynek és komolyságnak
szigetén.)</p>
<p><i>Első Oszlop</i> (torkát köszörüli. Könnyedén): Beszéltél a
miniszterrel?</p>
<p><i>Igazgató</i> (kis gondolkodás után): Beszéltem.</p>
<p><i>Második Oszlop</i> (könnyedén): Nevetséges, amit akar tőled,
– természetes, hogy csak úgy lehet a dolgot elképzelni, ahogy te
méltóztattál mondani. A miniszter hamar be fogja látni ezt.
(Legyint és óvatosan nézi az igazgató urat.)</p>
<p><i>Igazgató</i> úr (gondolkodás után, röviden): Remélem.</p>
<p><i>Első Oszlop</i> (könnyedén): Természetes.</p>
<p><i>Második Oszlop</i> (szintúgy): Hát persze.</p>
<p>(Szünet. A terem feszülten figyel, de egy hangot nem hallanak a
szigetről.) <span class="pagenum"><a name="Page_194" id=
"Page_194">-194-</a></span></p>
<p><i>Én</i> (bejövök a terembe. Meglátom a szigetet. A szívem
dobogni kezd, hirtelen elszánom magam és lábujjhegyen,
észrevétlenül, oldalról megközelítem az asztalt. Egy darabig
szívdobogva és félénken álldogálok, aztán mekegve az elfogultságtól
és kínosan vigyorogva megszólalok): Pardon – szabad?… (Tétova
mozdulattal mutatok az egyik székre).</p>
<p><i>Igazgató</i> (elhűlve a merészségen, meredten bámul rám. Nem
is felel.)</p>
<p><i>Első Oszlop</i> (kínosan): Tessék?</p>
<p><i>Én</i> (fülig pirulva): Hát… hogy szabad egy percre… helyet
foglalni… úgy gondoltam… (Vigyorgok.)</p>
<p><i>Második Oszlop</i> (lesujtó tekintettel, egyben csodálkozva,
felhúzott szemöldökkel): Ja – leülni? Tessék. (A két oszlop
egymásra néz. Az igazgató mereven maga elé, keresztül a
fejemen.)</p>
<p><i>Én</i> (leülök az ülés legszélére, mint aki minden percben
hajlandó felállani, ha szólanak. Tisztelethelyet hagyok az ülésen,
mint a kérvényekben szoktak, ahol a papirt majdnem üresen hagyják
csupa tiszteletből.)</p>
<p>(Kínos szünet. Ülök és zavartan vigyorgok.)</p>
<p><i>Első oszlop</i> (az Igazgató úrhoz): Bizonyos vagyok benne,
hogy a miniszter nem is gondolta azt komolyan, hogy másképp is
lehet, mint ahogy mondani méltóztattál.</p>
<p><i>Igazgató</i> (fagyosan): Remélem.</p>
<p><i>Én</i> (udvariasan nevetek, mintha az Igazgató úr egy
nagyszerű viccet mondott volna): Hát persze… nagyon jó… már hogy is
gondolta volna… nagyon jó… (Nevetgélek, de aztán elhallgatok,
<span class="pagenum"><a name="Page_195" id=
"Page_195">-195-</a></span> mert senki se nevet. Hosszú, kínos
szünet.)</p>
<p><i>Második Oszlop:</i> Nem arravaló ember a miniszter. Nem
gondolod, kérlek alássan?</p>
<p><i>Igazgató</i> (szünet után): Esetleg. (Nagy szünet.)</p>
<p><i>Én</i> (hogy valamit mondjak): Én is úgy gondolom, hogy nem
arra való. Másféle hivatáskörben megfelelne… a képzettségénél
fogva… (Szünet. Alázatos mosollyal): Nem tudom, igazat tetszik-e
adni ebben… (Szünet.) hogy más hatáskörben… képzettségénél fogva…
(Szünet. Köhögök.)</p>
<p><i>Igazgató</i> (az Első Oszlophoz, határozottan): A miniszter
más hatáskörben sem felelne meg, mivel rossz államférfinek
tartom.</p>
<p><i>Második Oszlop</i> (legyint): Természetes.</p>
<p><i>Én</i> (pirulva és alázatosan): Pardon. Nem úgy értettem,
hogy milyen államférfi… hanem, hogy a képzettségénél fogva…</p>
<p><i>Igazgató</i> (az első Nagymesterhez): – Sehogy sem felelne
meg, mert…</p>
<p><i>Én</i> (zavartan mosolyogva): Pardon… félre tetszik érteni…
nem azt kérdeztem, hogy milyen államférfi… hiszen ezt… (szerényen
és kedvesen) Igazgató úr, mint teljesen korlátolt és hozzánemértő
ember nem állapíthatja meg – hanem, hogy a képzettségénél
fogva…</p>
<p><i>Igazgató</i> (rámnéz, nem hisz a fülének, azt hiszi,
tévedett. Keményen): Hogy tetszik mondani, hogy a miniszter
korlátoltsága?…</p>
<p><i>Én</i> (pirulok-pirulok zavaromban, alázatos mosollyal): Jaj.
Istenem, dehogy… nem tetszik érteni, olyan bután fejezem ki magam…
(előzékenyen <span class="pagenum"><a name="Page_196" id=
"Page_196">-196-</a></span> magyarázva): úgy értem, hogy izé… hogy
az Igazgató úr… hogy ön; (meghajtva magam felé zavaromban) mint
teljesen korlátolt és tehetségtelen ember nem is itélheti meg azt,
hogy a miniszter milyen államférfi… hanem hogy a képzettsége…</p>
<p><i>Igazgató</i> (az Első Oszlophoz): De hogy mondja kérem? Nem
értem. Hogy a… miniszter…?… Pardon, nem értem… hogy ki a
teljesen…</p>
<p><i>Én</i> (egészen odavagyok zavaromban. Hebegve és vigyorogva):
Hát izé… az Igazgató úr… úrnak tetszik lenni… úgy gondoltam… nem
tetszik érteni?</p>
<p><i>Igazgató</i> (sápadtan emelkedik, megdermedve néz rám): Hogy
én – hogy mi vagyok én?</p>
<p><i>Én</i> (felállok. Zsebredugom a két kezem, hangosan): Ja,
maga! Hogy maga mi? Egy egészen ostoba és tehetségtelen, nagyképű
fráter. (Megfordulok és zsebredugott kezekkel, ráncigálva indulok a
másik asztal felé, mire hangosan a pincérhez): Tóni – egy feketét!
<span class="pagenum"><a name="Page_197" id=
"Page_197">-197-</a></span></p>
<h3>„SZUBJEKTIV LELET“</h3>
<h4>I.<br />
<i>Dr. Ugyanaz, délelőtt, a sorozáson.</i></h4>
<p><i>Dr. Ugyanaz</i> (megtört tekintetű, bús, tönkrement emberi
roncs, elgyengült férfierő, beesett szemek, tétova mozdulatok.
Hajlott háttal, köhögve lép az orvos elé. Halkan suttogva
beszél.)</p>
<p><i>Orvos</i> (miután az objektiv leletet felvette): Most
következik a szubjektiv lelet, az egyén saját bevallása alapján.
Hány éves?</p>
<p><i>Dr. Ugyanaz:</i> Öreg vagyok… nagyon öreg…</p>
<p><i>Orvos:</i> A nacionálé szerint harminckét éves.</p>
<p><i>Dr. Ugyanaz</i> (fájdalmasan): Nem az az öreg, doktor ur, aki
messze van a bölcsőtől, – de aki közel van a koporsóhoz.</p>
<p><i>Orvos:</i> Szülei élnek?</p>
<p><i>Dr. Ugyanaz:</i> Élni éppen élnek, ha élet az, éjjel-nappal
lelkiismeretfurdalások között fetrengeni, hogy ilyen szánalmas
beteg korcsnak adtak életet, amilyen én vagyok, magamnak és az
emberiségnek gyötrelmére.</p>
<p><i>Orvos</i> (a szívet vizsgálja): Vegyen lélegzetet.</p>
<p><i>Dr. Ugyanaz</i> (akkora lélegzetet vesz, mint egy kis
kolibri). <span class="pagenum"><a name="Page_198" id=
"Page_198">-198-</a></span></p>
<p><i>Orvos:</i> Nem tud nagyobbat lélegzeni?</p>
<p><i>Dr. Ugyanaz</i> (rémülten): Még ennél is nagyobbat? Szent
Isten, hiszen megreped a tüdőm. Még soha ennyi levegőt nem ettem
egy harapásra.</p>
<p><i>Orvos:</i> Mutassa a nyelvét.</p>
<p><i>Dr. Ugyanaz</i> (legyint): Ne is nézze meg, doktor úr – a
doktor úr érzékeny lelkű embernek látszik – nagyon szomorú látvány
az én nyelvem, doktor úr… megmondom őszintén.</p>
<p><i>Orvos:</i> Volt valami szervi betegsége?</p>
<p><i>Dr. Ugyanaz:</i> Nekem? Tudtommal nem volt, – ha csak
féloldali agyrák nem számít szervi betegségnek – tudniillik mindig
arra volt gyanuja az orvosomnak…</p>
<p><i>Orvos:</i> Szokott szédülni?</p>
<p><i>Dr. Ugyanaz:</i> Csak a szédülést ne emlegesse, doktor úr,
mert mindjárt összeesek. Kénytelen vagyok állandóan a kocsiúton
járni, mert ha a járda széléről lenézek, mindjárt elszédülök.</p>
<p><i>Orvos:</i> Különben semmi panasza nincsen?</p>
<p><i>Dr. Ugyanaz:</i> Különben semmi. Ha így tartom a fejem,
féloldalt, akkor valami tompa nyomást érzek a derekamban. Ha a
derekamat mozgatom, ugyanazt a tompa nyomást a fejemben érzem. Néha
olyan érzésem van a mellemben, mintha a fájós lábam sajogna, néha
meg percekig nem tudok lélegzetet venni a fülemen keresztül. A
vesetájon szaggató nyílalást érzek olyankor, mikor az orromat fúvom
– néha meg úgy szeretnék sírni, magam sem tudom, hogy miért.
Esténként, mikor hálni jár belém a lélek, sokszor olyan állapotban
vagyok, hogy már alig találom meg az ágyat. Különben nem tudok
semmit, ha csak azt a veszett kutyát nem, aki egy órával ezelőtt
megharapott. <span class="pagenum"><a name="Page_199" id=
"Page_199">-199-</a></span></p>
<p><i>Orvos:</i> Ezek a foltok a karján mitől vannak?</p>
<p><i>Dr. Ugyanaz:</i> Ez? Ez semmi, egy pár hullafolt. Bizalmasan
megsughatom a doktor úrnak, hogy már két hónappal ezelőtt
meghaltam. Csak nem akarok elhencegni vele.</p>
<p><i>Orvos:</i> Jól van. Frontdiensttauglich.</p>
<h4>II.<br />
<i>Dr. Ugyanaz, délután, a biztosító-társaság orvosánál.</i></h4>
<p><i>Dr. Ugyanaz</i> (kihúzott derekú, délceg, villogó szemű
fiatal atléta. Döngő léptekkel méri át a szobát. Érces bariton,
ringó csípők.)</p>
<p><i>Orvos:</i> Hát kérem, amint mondtam, a díjszabás
meghatározása attól függ, hogy milyen sánszai vannak önnel a
társaságnak. Ha a vizsgálat kideríti, hogy egészséges ember, aki
megéli a biztosított összeg lejárását, természetesen kisebb díjakat
állapítunk meg. Hány éves?</p>
<p><i>Dr. Ugyanaz</i> (szégyenlősen): Jaj, Istenem, – szinte
restellem… olyan bohó vagyok…</p>
<p><i>Orvos:</i> De hiszen a nacionálé szerint harminckét éves…</p>
<p><i>Dr. Ugyanaz:</i> Nem az a fiatal, aki közel van a bölcsőhöz,
hanem, aki messze van a koporsótól.</p>
<p><i>Orvos:</i> Szülei élnek?</p>
<p><i>Dr. Ugyanaz:</i> Apám korelnök a „Matuzsálem“ című
aggastyán-klubban.</p>
<p><i>Orvos</i> (szívét vizsgálja): Vegyen lélegzetet.</p>
<p><i>Dr. Ugyanaz</i> (akkora lélegzetet vesz, amekkorából szükség
esetén egy-két hétig eléldegélhetne a tenger fenekén.)</p>
<p><i>Orvos:</i> Ne olyan nagyot… <span class="pagenum"><a name=
"Page_200" id="Page_200">-200-</a></span></p>
<p><i>Dr. Ugyanaz:</i> Még ennél is kisebbet? Hiszen
megfulladok.</p>
<p><i>Orvos:</i> Mutassa a nyelvét.</p>
<p><i>Dr. Ugyanaz</i> (félméternyire kilógatva a nyelvét): Nézze
meg ezt a nyelvet, doktor úr, nem azért mondom, – csak tessék
bátran megtapogatni – ilyen nyelvet nem egyhamar lát a doktor úr
Pesten – direkt gusztusom van rá néha, hogy leharapjam és megegyem,
olyan friss és gusztusos. (Megveregeti a nyelvét.)</p>
<p><i>Orvos:</i> Volt valami szervi betegsége?</p>
<p><i>Dr. Ugyanaz</i> (sóhajt): Sajnos… be kell vallanom, hogy
volt. Gyermekkoromban súlyos orrviszketésen mentem keresztül, de
még idejében megvakartam az orromat és elmult. Azóta jól érzem
magam.</p>
<p><i>Orvos:</i> Szédülni szokott?</p>
<p><i>Dr. Ugyanaz:</i> Sajnos, elég gyakran. Valahányszor
repülőgépen ülök és a gép darabokra törve zuhan fejjel lefelé.
Különben nem.</p>
<p><i>Orvos:</i> Egyéb panasza nincs?</p>
<p><i>Dr. Ugyanaz:</i> De igen… Nem merek disznók közelébe menni,
mert gyakran megtörtént, hogy makknak néztek. És egy állandó
szorongás van bennem, hogy annak idején, két-háromszáz év mulva,
mikor már meguntam az életemet, nem tudok majd meghalni.</p>
<p><i>Orvos:</i> Jól van, köszönöm. (Megírja a
biztosító-társaságnak a jelentést, melyben nem ajánlja fölvételre a
jelentkezőt, mert a vizsgálat arra enged következtetni, hogy néhány
év mulva tökéletesen meghülyül és munkaképtelen lesz.) <span class=
"pagenum"><a name="Page_201" id="Page_201">-201-</a></span></p>
<h3>A BURDONBENGHI BUMERANG.</h3>
<p class="center">Monstre-film huszonkét részben, 316
felvonásban.</p>
<p class="center"><b>Az ausztráliai „Ultrahyper“-cég
felvétele.</b></p>
<p class="center"><i>Az első felvonás rövid tartalma:</i></p>
<p>Kentudey, az ausztráliai elefántgyár igazgatója haragos
viszonyban él legjobb barátjával, Ram-Ram bánya-kapitánnyal, aki
évek óta üldözi szerelmével a szép Mág Maryt, a „prerik
nősténybikáját“, ahogy őt egész Előindiában nevezik a vállain
átvetett két pofaszakáll miatt, melynek titkát csak Ecrlton ismeri,
aki egy buvárszállítmány menetleveléről lenyalt egy bélyeget, amit
a vakmerő Tsinfu mérgezett cián-tortába kevert, a Kékfenekű
Emberhangyász visszakaparítja és ezzel megmenti Ázsiát a fenyegető
katasztrófától.</p>
<p>Már-már sikerül a csel, midőn Teddy, aki az Eiffel-torony
tetejéről lecsüngő tengeralattjáró biztosító szelepeit átharapta, a
medencében összegyült vizet ráereszti arra a gyorsvonatra, amelyen
Burdon és Harry utaznak a biztos halál felé. Mag Marynak annyi
ideje van csak, hogy elkapja a gőzharangot: de a gyémántgumit már
nem tudja megmenteni, az a gaz cselszövők kezére kerül. A szép
<span class="pagenum"><a name="Page_202" id=
"Page_202">-202-</a></span> Ellen, aki magához ragadja a hatalmat,
levelet ír Parlton-nak, amelyben értesíti, hogy öt és fél perce van
még hátra, amíg a dugattyú eléri az emeletet. Parltont a szerelem
se tudja visszatartani, látván, hogy minden ellene fordul, felfedi
Kentudey előtt az egész összeesküvést. De már késő: a két elefánt
nem birja tovább a majomhajszeszt, amit Link, a kémikus, ki csak
cselből állt a Vasmirígy szolgálatába, hogy a cselszövők számára
kikémlelje Parlton terveit, a pincéből fejlesztett Hipperittel
összeforrasztott csőben bocsát rendelkezésére a végső haláltusáját
vívó szerelmes pár védelmezőinek.</p>
<p>Ugyanott megtalálják a tojásokat is: most hát nyilvánvaló, hogy
Gertrúd nem a nevelő kisasszony volt hanem maga Ten, a
„korvettevő“. Lifi nem ismeri fel azonnal ellenségét, úgy tesz,
mintha álruhában akarná megtéveszteni apját, de csak azért, hogy
Poll, aki be van avatva a szalámigyilkosok tervébe, azt higyje,
hogy Mag Mary volt a páncélszekrény tokjában, mikor a Frásztörő
Álarc lenyúzta a bőrt fivére könyökéről, hogy a rejtelmes írás
birtokába jusson. Marynek nem sikerül Allan hasüregében megtalálni
a szelencét, de annyi ideje még van, hogy értesítse a vezetőséget.
Egy kis intermezzó után, melyben a két szerelmes végre megpihenni
látszik a kéményben, amelyből nyugodtan lóghatnak fejjel lefelé,
mert Ten visszaigazította a csontpalack mutatóját s így a kígyók
nem mászhatnak fel; Mag Mary döntő lépésre határozza el magát. Úgy
tesz, mintha már megkapta volna a titokzatos lekvárzsibbasztót és
színleg leugrik a cseremiszeket szállító repülővonat
lőportartályából – de Poll, aki már várja a ballonban, elkapja a
csolnakot, épen akkor, mikor <span class="pagenum"><a name=
"Page_203" id="Page_203">-203-</a></span> a csapot kinyitották és a
lovasok elérték a holdfogyatkozást.</p>
<p>Ebből nyilvánvaló, hogy ki volt a gyilkos és a fiatalok egymáséi
lehetnének, ha az ősi kastély gázfejlesztőjében nem találnák meg a
levelet, melyből kiderül, hogy Mary születendő gyermeke tudhatja
csak a titkot. A következő felvonásban erről is megtudhatjuk az
igazságot. <span class="pagenum"><a name="Page_204" id=
"Page_204">-204-</a></span></p>
<h3>A HAJÓHINTA</h3>
<p>Ha jól emlékszem, mindahárman egyszerre szálltunk be, mikor a
hajóhinta még állott. És hogy én a középre kerültem, ennek se
valami különösebb törekvés vagy ambíció volt az oka, se mérséklet
vagy szerénység – egyszerűen a középre kerültem, mivel ott szálltam
be és mivel alapjában véve soha nem nagyon törődtem vele, hogy jól
legyek elhelyezve külsőségekben: én egyszerűen hintázni szerettem
volna, ringatózni és lebegni, mert ringatózás és lebegés közben
szépeket szoktam érezni és gondolni a hintázásról. És mivel tudtam,
hogy a hinta mindenkit meghimbál, aki felül rá, nagyon mindegy volt
nekem társadalmi elhelyezkedésem.</p>
<p>Balra tőlem, a hajóhinta farába, szálas, derék legény állott:
kovács lehetett vagy vasesztergályos; nem tudom biztosan, de úgy
rémlik, mintha kalapács is lett volna a kezében. Nyugodtan állt és
fütyörészett és nézte a kék eget és a tarka földet. Jobbra,
bricseszben és tollas vadászkalappal a fején, napbarnított arcú,
csinos szőke fiú helyezkedett el: afféle földbirtokos, rokonszenves
úriember, <span class="pagenum"><a name="Page_205" id=
"Page_205">-205-</a></span> nekem ő is nagyon tetszett, nem tehetek
róla, meg az esztergályos is tetszett és arra gondoltam, hogy
milyen jól fogunk úgy hintázni, hármasban.</p>
<p>A hintást, szakállas és szemüveges öreg zsidót, nem tudom miért,
az esztergályos érdekelte jobban: talán kevésbbé félt tőle vagy
tervei voltak vele – talán ingyen házimunkát remélt vagy azt hitte,
hogy az jobban érti a nyelvét. Kézzel-lábbal magyarázott neki
valamit, ahogy félfüllel hallottam, a hinta szerkezetét magyarázta,
azt állítva, hogy a hintát nem ő hajtja, mintahogy hiszik, akik
látják őt kivülről rángatni a kötelet: hanem hogy a szerkezet
hajtja a hintát, bonyolult rendszer, aminek külön törvénye van. És
unalmasan és hosszan magyarázta a szerkezetet: az esztergályos,
akit inkább a lányok érdekelték, nem igen figyelt oda. Csak akkor
fordult feléje egy pillanatra, kíváncsi tekintettel: mikor az öreg
szemüveges, belemelegedve, azt kezdte bizonyítani, hogy a hinta
törvénye szerint neki, aki balról van, egészen különös hivatás
jutott osztályrészül: fel fog repülni magasra, egészen magasra,
talán a ponyváig is, onnan aztán ő intézi a dolgokat, ő kormányozza
az egész mindenséget hintástul, hajóstul, mindenestül együtt.</p>
<p>Én mindjárt éreztem, hogy egy kis baj van ezzel a
megállapítással, hogy valamit elfelejtett közölni az
esztergályossal: de már nem volt időm szólni, mert a hinta közben
megindult. Gondoltam, így is jó, legalább nem kell sokat beszélni.
Én egy tisztességes, rendes hintázásra gondoltam akkor,
kéremalássan, ami mindhármunknak nagyon jó lesz, néha az
esztergályos löki majd a hintát, néha meg a vadászkalapos, ahogy
illik, aszerint, hogy <span class="pagenum"><a name="Page_206" id=
"Page_206">-206-</a></span> melyiken van a sor: én szépen ülök majd
középen, nem bántok senkit, legfeljebb énekelek valami vídámat,
vagy kurjongatok egyet-kettőt, hogy jobb kedvünk legyen. A
kormányzást úgyse értem, csinálja, aki szereti.</p>
<p>Eleinte jól is ment minden, szépen ringott a a hinta és én már
bele is akartam fogni a dalolásba. De az öreg szemüveges, fene egye
a dolgát, nem hagyott bennünket békén, azt hitte, neki is
okvetlenül csinálni kell valamit, neki, aki a földön maradt, pedig
egészen jól meglettünk volna nélküle mindhárman, ha szomszédaim
nekifeszülnek kicsit a lábukkal. Ő azonban nem maradt békén, hogy
asszongya, majd ő segít, őrá szükség van, hogy ő jobban érti a
dolgot, hogy mi nem jól csináljuk. És elkezdte össze-vissza húzni
meg rángatni a kötelet, fontoskodott, járt a szája, kézzel-lábbal
magyarázott, a hintázás elméletét fejtegette.</p>
<p>Erre kezdődött aztán a kalamajka. Az esztergályos meg a
vadászkalapos nem hallották jól, mit akar az öreg: az öreget én
hallottam csak, aki középen ültem és hiába integettem neki, hogy
hagyja abba. Ők ketten csak azt látták, hogy a hinta nem jól jár,
csikorognak a sodronyok, kifelé fordul az alattság, mindjárt
kifordul valamelyik. Mindkettő azt hitte, hogy a másik rontja a
tempót: mérgesen csavargatták a nyakukat, hogy a fejemen keresztül
meglássák a másikat. Az esztergályos méregbejött, nagyot rugott
előre – a hajóhinta kilendült, szédítő ívben fölugrott jobbra,
majdnem a ponyváig. Az esztergályos nekiesett a hajó farának:
csúnyán káromkodni kezdett és szidta a vadászkalaposnak az anyját,
hogy így <span class="pagenum"><a name="Page_207" id=
"Page_207">-207-</a></span> csúffá tette, meg fenyegetőzött. Én
feléje fordultam, hogy megértessem vele, hogy egyikünk se az oka a
dolognak, de nem jutottam szóhoz, mert közben a vadászkalapos, aki
meg az esztergályost szidta, egész testével ráesett a hátamra,
mivelhogy én voltam középen.</p>
<p>Nagyot nyekkentem és csutkástul leszaladt a torkomon, amit
mondani akartam. Közben a hajóhinta elérvén a holt pontot, már
zuhant is visszafelé – örültem, hogy majd lélegzethez jutunk végre,
ha megínt földet érünk. De a hinta persze nem állt meg, iszonyú
erővel, féktelenül robogott át a sineken és most balfelé rohant fel
a magasba, áttörve a szabályozó lécet. Mindjárt láttam, hogy ez így
nem jól lesz: ordítottam az öregnek, hagyja abba a karatyolást,
inkább fékezzen. De az elvesztette a fejét és még jobban rángatta a
kötelet. Pillanatok alatt az esztergályos érte el a ponyvát – a
vadászkalapos sziszegve és káromkodva alul került – az esztergályos
ordított, hogy aszongya megállj, ugye, kellett az neked, minek
húztad úgy magadfelé, majd adok én neked – én a vadászkalapos felé
fordultam, hogy fölemeljem, de közben az esztergályos egész
súlyával rámeredt és betörte két bordámat, mivelhogy én voltam
középen.</p>
<p>És ez most így megy és én hiába kiabálok és integetek a nagy
zajban, hogy hó, hó, álljatok meg senki se hallgatott rám: és rohan
a hinta, eszenélkül fölfelé, majd mindketten lefelé és én vagyok a
puffer, rám esnek, aki középen vagyok és nem kormányzok és nem
húzom a kötelet. Az öreg szemüveges megtébolyodottan karatyol,
közben összefüggéstelen szavakat, mint egy agyalágyult:
szerkezetről beszél meg törvényről, meg hogy mi <span class=
"pagenum"><a name="Page_208" id="Page_208">-208-</a></span> a
teendő… csak egyes tört szavakat kapok el az egészből… termelés,
aszongya épen… történelmi szükségszerűség… aszongya… osztályharc,
aszongya…</p>
<p>Puff, most megint kaptam egyet az oldalomba. Gyerekek nekem elég
volt, hagyjuk abba az egészet, én ki akarok szállni. <span class=
"pagenum"><a name="Page_209" id="Page_209">-209-</a></span></p>
<h3>BABUSKA, A VÁROSLIGETBEN.</h3>
<p class="i2">Nagyérdemű közönség,</p>
<p>itt látható a csodálatos világrejtély, melynek magyarázatát
senki megadni nem tudta még eddig, bár a legnevesebb tudósok
foglalkoztak a kérdés megoldásával.</p>
<p>Itt látható Babuska, aki eszik, iszik, mozog és harcol, Babuska,
orosz katonai egyenruhában, vállán fegyverrel, derekán szíjjal,
fején csákóval.</p>
<p>Vajjon élő ember-e, vagy csak tökéletes mechanizmus?</p>
<p>Erre fog válaszolni Babuska, ha a nagyérdemű közönség nem
resteli a csekély beléptidíjat és végignézi előadásunkat.</p>
<p>Babuska nyolcszáz éves mindössze és elég jó színben van. Tessék
megnézni, bárki meggyőződést nyerhet róla, miszerint ez nem csalás,
nem ámítás, hanem tény és való.</p>
<p>Ha itt a hátán megnyomok egy gombot, amint látni méltóztatik,
felemeli kezét és szalutál. Ha a mellét megnyomom, pukkedlit csinál
és keresztet vet.</p>
<p>Másik nyomásra lekapja válláról a puskát és hasrafekszik.</p>
<p>Ismét másik nyomásra Babuska felugrik és <span class=
"pagenum"><a name="Page_210" id="Page_210">-210-</a></span>
előreszalad. De vigyázni kell, hogy út legyen előtte, mert
beleugorna a Dunába is, ha a gombot megnyomjuk.</p>
<p>Vajjon élő, eleven ember-e, vagy csodálatos gépezet?</p>
<p>Tessék megnézni, meggyujtom ezt az „Emberi jog“ feliratú gyufát
és a szeme elé tartom.</p>
<p>Babuska szeme meg se rebben, bárki meggyőződést szerezhet róla,
ez nem csalás, nem ámítás, tessék meggyőződést szerezni róla.</p>
<p>Most megint egyhelyben áll Babuska, mint a cövek és nem
mozdul.</p>
<p>Nagyérdemű közönség, tessék besétálni, az előadás azonnal
megkezdődik.</p>
<p>Nagyérdemű közönség, itt látható tehát Babuska, az orosz katona,
a huszadik század rejtélye, – vajjon ember-e, vagy élő
mechanizmus?</p>
<p>Tessék idefigyelni: megnyomok egy gombot és Babuska engedelmesen
felemeli egyik kezét.</p>
<p>Most tessék figyelni: most megnyomok egy gombot és Babuska
felemeli fegyverét és megindul.</p>
<p>(Babuska megindul a sugólyuk felé.)</p>
<p>Jól van, Babuska. Hogy hínak engem, Babuska?</p>
<p>(Babuska merev fa-hangon: Bru-szi-lov.)</p>
<p>Jól van, Babuska. Menj tovább, Babuska.</p>
<p>(Babuska a sugólyuknál megáll.)</p>
<p>Na mi az, Babuska, nem mész tovább?</p>
<p>(Babuska: Me-gyek. – Egészen halkan, a foga közt: Hallod, Samu,
ne marháskodj, hiszen beleesem az orkeszterbe.)</p>
<p>Ugy látszik, valami elromlott a gépezetben, majd mindjárt
megigazítjuk. Úgy, most megcsavarom ezt a csavart és minden rendben
lesz. <span class="pagenum"><a name="Page_211" id=
"Page_211">-211-</a></span></p>
<p>Most tessék idefigyelni, elsütök egy pisztolyt Babuska füle
mellett és Babuska arca meg se rándul. Puff.</p>
<p>(Babuska idegesen összerázkódik. Fogai közt: Samu, ne
marháskodj, mi bajod velem? Hiszen ez nem volt a programmba!)</p>
<p>Amint látni tetszik, Babuska meg se rebbent. Most hátul
beleszúrok Babuskába és észre se veszi. Így ni!</p>
<p>(Babuska nagyot ugrik kínjában. Félhangosan: Megőrültél, Samu?
Hát ez mi? Ez nem tartozik a mutatványhoz, én mindjárt
abbahagyom.)</p>
<p>Amint látni tetszik, teljesen érzéketlen. Most meglököm Babuskát
és orra vágódik, mint egy darab fa. Vajjon élő ember-e, vagy a
technika csodája? Tessék nézni, belerugok a hátába.</p>
<p>(Babuska földhözvágja a sapkát, nagyot kiabál és pofonvágja a
kikiáltót. Bömbölve: Hát, te disznó, csuffá akarsz tenni a közönség
előtt? Kirohan a szinpadról.)</p>
<p>Amint látni tetszik, Babuska minden intésemre engedelmesen
reagálva, mint tökéletes gépezet, rendben és zavartalanul kivonult
a szinpadról. Legközelebbi előadásunk egy óra mulva. Köszönöm
hölgyeim és uraim, éljen a haza! <span class="pagenum"><a name=
"Page_212" id="Page_212">-212-</a></span></p>
<h3>CSEKÉLYSÉGEM TIZENNÉGY PONTJA.</h3>
<p>Van szerencsém a következőkben közzétenni azt a tizennégy
pontot, melyeknek teljesítése esetén hajlandó vagyok valamennyi
ellenségemmel, úgymint a kiadókkal és azok szövetségeseivel,
valamint a Telefon-központ és kapcsolt Részeivel, nemkülönben
azokkal a kollégáimmal, akik, mikor találkozom velük, mézédes
mosollyal azt mondják: te, milyen jó volt ez a legutóbbi cikked
izé, mi is volt a címe; – végre Theisz tanár úrral, aki a
harmadikban megbuktatott franciából, kibékülni – illetve,
amelyeknek előzetes biztosítása mellett hajlandó vagyok Európa
békés és boldog fejlődése érdekében tárgyalni azokról a
lehetőségekről, amiknek alapján békejobbot nyujthatunk
egymásnak.</p>
<p>1. Ne legyen többé titkos diplomácia. Ha valakinek valami
kifogása van, tessék a szemembe mondani, ne olyankor jusson az
eszébe, mikor éppen egy harmadik segíteni akar rajtam.</p>
<p>2. A tengeri hajózás legyen egészen szabad. Ha szólok a
konflisnak, hogy álljon meg és véletlenül nem állhat meg, mert
valahol dolga van, vagy mert nincs kedve engem vinni, vagy mert nem
tetszem neki, annyit mégis megtehet, hogy szóljon valamit
<span class="pagenum"><a name="Page_213" id=
"Page_213">-213-</a></span> legalább, hogy így-úgy, ne haragudjak,
most nem ér rá, majd legközelebb!</p>
<p>3. Szünjenek meg a gazdasági korlátozások. Ha kalapot veszek
valahol, ne forgassa meg a boltos gúnyos mosollyal a fejemen lévő
kalapot, hogy hol tetszett ezt venni? ja, a Blaunál, akkor nem
csodálom.</p>
<p>4. Csökkenteni kell a fegyveres felkészültséget. Ha én X-ről
viccből mondok valamit, egészen jóindulatúan, hogy nem tudom, mi az
vele, az utóbbi időben úgy viselkedik, mint egy paralitikus és ez
neki a fülébe jut – azért nem muszáj, hogy legközelebb azt
terjessze rólam, hogy kabátot loptam.</p>
<p>5. A gyarmatok ügye rendezendő. Mikor én a cselédemmel
találkozom a kapu alatt és éppen beszélgetek vele, ne szakítson
félbe minket a házmester, hogy aszongya, a cselédek csak a hátsó
lépcsőn mehetnek fel.</p>
<p>6. A megszállott területeket ki kell üríteni. Az az úr, aki már
egy félórája áll a lábamon, szálljon le róla vagy legalább is
jelentse ki nyíltan és határozottan, hogy mikor óhajt
leszállani.</p>
<p>7. A kiürített területeket helyre kell állítani. Ha engem valaki
pofonüt, aztán jobban megnézve, azt mondja, pardon, tévedtem,
összetévesztettem a Kovács úrral, akkor legalább tekintse a dolgot
elintézettnek és ne keresse tovább a Kovács urat, hogy még azt is
pofonüsse, szegényt.</p>
<p>8. A megszállt részeket fel kell szabadítani. Akinek sietős útja
van, ne lökjön engem gyomorba, akinek nincs sürgős dolgom.</p>
<p>9. Jóvá kell tenni az igazságtalanságot, amit annak idején
szüleink elkövettek azzal, hogy ilyen <span class=
"pagenum"><a name="Page_214" id="Page_214">-214-</a></span> időkben
világra hoztak bennünket. Elzász-Lotharingiáról mondjon le
Németország is és Franciaország is, a többit bizzák rájuk.</p>
<p>10. Jelentsék ki általában a németek is, meg a franciák is, meg
az angolok is, hogy aszongya, egy kicsit mérgesek voltak persze, de
most már semmi baj, szervusz, Nichts für Ungut.</p>
<p>11. És különben is ne vitatkozzanak sokat azon, hogy ezzel mi
lesz, meg azzal mi lesz, hanem az egész kérdést intézzék el úgy,
ahogy a két zsidó, akik osztoztak a libamájon és egyik se merte a
nagyobbik darabot kivenni, hanem kinálták egymást, hogy
tessék-tessék – mire aztán az egyik mégis kivette a nagyobbikat. Na
hallod, aszongya a másik, mondhatom, egy udvarias ember vagy,
kiveszed a nagyobbat. Hát te melyiket vetted volna ki, kérdi a
másik, hiszen ott hagytam a kisebbiket! Hát parancsolj kérlek,
hiszen ott hagytam a kisebbiket.</p>
<p>12. És általában ne beszéljenek az emberek rosszat egymásról és
főként ne használjanak képletes kifejezéseket, hogy aszongya,
mindnyájunk lelkében ég a vágy, meg hogy sasok gyanánt.</p>
<p>13. És általában senki ne szóljon egy szót se, ne magyarázzon,
ne mentegetőzzék, ne hozzon fel érveket és enyhítő körülményeket és
ne bizonyitson be semmit és ne figyelmeztessen semmire, hanem
mindenki vonjon vállat és nyujtsa a kezét.</p>
<p>14. És azután sürgősen beszéljünk másról.</p>
<p>Ezen feltételek alapján hajlandó vagyok mindenkivel
kibékülni.</p>
<hr class="chap" />
<div class="chapter"></div>
<p><span class="pagenum"><a name="Page_215" id=
"Page_215">-215-</a></span></p>
<h2>TARTALOM</h2>
<p class="center">ELSŐ RÉSZ.</p>
<p class="center"><b>Képes beszéd</b></p>
<ul class="TOC">
<li>Könnyek <span class="ralign"><a href=
"#Page_7">7</a></span></li>
<li>Fürdő-monológok <span class="ralign"><a href=
"#Page_11">11</a></span></li>
<li>Ultima ráció <span class="ralign"><a href=
"#Page_15">15</a></span></li>
<li>Irigység <span class="ralign"><a href=
"#Page_19">19</a></span></li>
<li>Példázat <span class="ralign"><a href=
"#Page_22">22</a></span></li>
<li>A majom és a hangya <span class="ralign"><a href=
"#Page_25">25</a></span></li>
<li>Történelmi materializmus <span class="ralign"><a href=
"#Page_29">29</a></span></li>
</ul>
<p class="center">MÁSODIK RÉSZ.</p>
<p class="center"><b>Beszédes kép</b></p>
<ul class="TOC">
<li>Szemléltető statisztika <span class="ralign"><a href=
"#Page_35">35</a></span></li>
<li>Tegezés <span class="ralign"><a href=
"#Page_40">40</a></span></li>
<li>Ábránd és valóság <span class="ralign"><a href=
"#Page_44">44</a></span></li>
<li>Ugyanez férfiben <span class="ralign"><a href=
"#Page_48">48</a></span></li>
<li>Vizsgálat <span class="ralign"><a href=
"#Page_52">52</a></span></li>
<li>Regék boldog világa <span class="ralign"><a href=
"#Page_56">56</a></span></li>
<li>A dráma <span class="ralign"><a href=
"#Page_60">60</a></span></li>
<li>Filmgyártás <span class="ralign"><a href=
"#Page_65">65</a></span></li>
<li>Tehetség <span class="ralign"><a href=
"#Page_69">69</a></span></li>
<li>Influenza <span class="ralign"><a href=
"#Page_72">72</a></span></li>
<li>Órák <span class="ralign"><a href="#Page_75">75</a></span></li>
<li>Idegkórtan <span class="ralign"><a href=
"#Page_79">79</a></span></li>
<li>A lebeszélőben <span class="ralign"><a href=
"#Page_82">82</a></span></li>
<li>Barátom, a vállalkozó <span class="ralign"><a href=
"#Page_86">86</a></span></li>
<li>Tudomány <span class="ralign"><a href=
"#Page_90">90</a></span></li>
<li>Tüzrendészet <span class="ralign"><a href=
"#Page_94">94</a></span></li>
<li>Pályázom a Nobel-dijra <span class="ralign"><a href=
"#Page_98">98</a></span></li>
<li><span class="pagenum"><a name="Page_216" id=
"Page_216">-216-</a></span></li>
<li>Vitatkozás <span class="ralign"><a href=
"#Page_101">101</a></span></li>
<li>Gyermekfoglalkoztatás <span class="ralign"><a href=
"#Page_104">104</a></span></li>
<li>Minden másképp van <span class="ralign"><a href=
"#Page_108">108</a></span></li>
</ul>
<p class="center">HARMADIK RÉSZ.</p>
<p class="center"><b>Politika</b></p>
<ul class="TOC">
<li>Mese a hároméves kisfiúknak <span class="ralign"><a href=
"#Page_115">115</a></span></li>
<li>A vízcsepp és a gyufaszál <span class="ralign"><a href=
"#Page_119">119</a></span></li>
<li>Ötórai záróra <span class="ralign"><a href=
"#Page_123">123</a></span></li>
<li>Oktatom a kisfiamat <span class="ralign"><a href=
"#Page_126">126</a></span></li>
<li>Színházi Times <span class="ralign"><a href=
"#Page_129">129</a></span></li>
<li>Kivégzésem <span class="ralign"><a href=
"#Page_132">132</a></span></li>
<li>Az ideális pokol <span class="ralign"><a href=
"#Page_136">136</a></span></li>
<li>Barátom a német <span class="ralign"><a href=
"#Page_140">140</a></span></li>
<li>Időgép <span class="ralign"><a href=
"#Page_144">144</a></span></li>
<li>Papirhiány <span class="ralign"><a href=
"#Page_148">148</a></span></li>
<li>Casus beli <span class="ralign"><a href=
"#Page_154">154</a></span></li>
<li>Dalcroze <span class="ralign"><a href=
"#Page_158">158</a></span></li>
<li>Régi húsvéti szokások <span class="ralign"><a href=
"#Page_161">161</a></span></li>
<li>Bibliai történetek háborús alkalmazásban <span class=
"ralign"><a href="#Page_164">164</a></span></li>
<li>Egyszerűsíteni a forgalmat <span class="ralign"><a href=
"#Page_167">167</a></span></li>
<li>Eszemadta menyecske <span class="ralign"><a href=
"#Page_171">171</a></span></li>
<li>Plakát <span class="ralign"><a href=
"#Page_175">175</a></span></li>
<li>Clemenceau <span class="ralign"><a href=
"#Page_179">179</a></span></li>
<li>Rágalom <span class="ralign"><a href=
"#Page_183">183</a></span></li>
<li>Nyomozom a detektivet <span class="ralign"><a href=
"#Page_187">187</a></span></li>
<li>Igazgató úr <span class="ralign"><a href=
"#Page_192">192</a></span></li>
<li>„Szubjektiv lelet“ <span class="ralign"><a href=
"#Page_197">197</a></span></li>
<li>A burdonbenghi bumerang <span class="ralign"><a href=
"#Page_201">201</a></span></li>
<li>A hajóhinta <span class="ralign"><a href=
"#Page_209">209</a></span></li>
<li>Babuska, a városligetben <span class="ralign"><a href=
"#Page_209">209</a></span></li>
<li>Csekélységem tizenegy pontja <span class="ralign"><a href=
"#Page_212">212</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_16">16</a></td>
<td>lovag páncélban.)</td>
<td>lovag páncélban.</td>
</tr>
<tr>
<td class="tdr"><a href="#Page_30">30</a></td>
<td>erősebbek, addig</td>
<td>erősebbek, addig</td>
</tr>
<tr>
<td class="tdr"><a href="#Page_36">36</a></td>
<td>fiatalemberek volak</td>
<td>fiatalemberek voltak</td>
</tr>
<tr>
<td class="tdr"><a href="#Page_55">55</a></td>
<td>karokkal bőlogat</td>
<td>karokkal bólogat</td>
</tr>
<tr>
<td class="tdr"><a href="#Page_58">58</a></td>
<td>legaláb tanulságos</td>
<td>legalább tanulságos</td>
</tr>
<tr>
<td class="tdr"><a href="#Page_65">65</a></td>
<td>filmdarab szerzője.)</td>
<td>filmdarab szerzője.</td>
</tr>
<tr>
<td class="tdr"><a href="#Page_66">66</a></td>
<td>Oparatőr: De</td>
<td>Operatőr: De</td>
</tr>
<tr>
<td class="tdr"><a href="#Page_73">73</a></td>
<td>mitha egy kéz</td>
<td>mintha egy kéz</td>
</tr>
<tr>
<td class="tdr"><a href="#Page_92">92</a></td>
<td>tehát nincsen rögesznéje</td>
<td>tehát nincsen rögeszméje</td>
</tr>
<tr>
<td class="tdr"><a href="#Page_104">104</a></td>
<td>gyermekkori élmenyeikről</td>
<td>gyermekkori élményeikről</td>
</tr>
<tr>
<td class="tdr"><a href="#Page_125">125</a></td>
<td>Ugyenez áll</td>
<td>Ugyanez áll</td>
</tr>
<tr>
<td class="tdr"><a href="#Page_131">131</a></td>
<td>oyan keveset</td>
<td>olyan keveset</td>
</tr>
<tr>
<td class="tdr"><a href="#Page_144">144</a></td>
<td>kitünő találmanya</td>
<td>kitünő találmánya</td>
</tr>
<tr>
<td class="tdr"><a href="#Page_150">150</a></td>
<td>lette az érettségit</td>
<td>letette az érettségit</td>
</tr>
<tr>
<td class="tdr"><a href="#Page_192">192</a></td>
<td>Igzgató (felkapja</td>
<td>Igazgató (felkapja</td>
</tr>
</table>
</div>

</body>
</html>
